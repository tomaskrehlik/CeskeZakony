
   40/1964 Sb.

   Občanský zákoník

   ze dne 26. února 1964

   Změna: 58/1969 Sb.

   Změna: 146/1971 Sb.

   Změna: 131/1982 Sb. (část)

   Změna: 131/1982 Sb.

   Změna: 94/1988 Sb.

   Změna: 188/1988 Sb.

   Změna: 87/1990 Sb.

   Změna: 105/1990 Sb., 116/1990 Sb.

   Změna: 87/1991 Sb.

   Změna: 509/1991 Sb.

   Změna: 264/1992 Sb.

   Změna: 267/1994 Sb.

   Změna: 104/1995

   Změna: 118/1995 Sb.

   Změna: 94/1996 Sb.

   Změna: 89/1996 Sb.

   Změna: 227/1997 Sb.

   Změna: 91/1998 Sb.

   Změna: 165/1998 Sb.

   Změna: 363/1999 Sb.

   Změna: 27/2000 Sb.

   Změna: 103/2000 Sb.

   Změna: 159/1999 Sb., 227/2000 Sb.

   Změna: 367/2000 Sb.

   Změna: 229/2001 Sb.

   Změna: 501/2001 Sb.

   Změna: 317/2001 Sb.

   Změna: 135/2002 Sb.

   Změna: 125/2002 Sb., 136/2002 Sb., 320/2002 Sb.

   Změna: 476/2002 Sb., 88/2003 Sb.

   Změna: 135/2002 Sb. (část), 47/2004 Sb.

   Změna: 480/2004 Sb.

   Změna: 37/2004 Sb., 278/2004 Sb., 554/2004 Sb.

   Změna: 359/2005 Sb.

   Změna: 56/2006 Sb.

   Změna: 107/2006 Sb.

   Změna: 57/2006 Sb.

   Změna: 160/2006 Sb.

   Změna: 115/2006 Sb.

   Změna: 315/2006 Sb.

   Změna: 443/2006 Sb.

   Změna: 264/2006 Sb.

   Změna: 296/2007 Sb.

   Změna: 230/2008 Sb.

   Změna: 384/2008 Sb.

   Změna: 215/2009 Sb.

   Změna: 285/2009 Sb.

   Změna: 306/2008 Sb.

   Změna: 227/2009 Sb.

   Změna: 155/2010 Sb.

   Změna: 28/2011 Sb.

   Změna: 132/2011 Sb. (část)

   Změna: 139/2011 Sb.

   Změna: 132/2011 Sb.

   Změna: 420/2011 Sb.

   Změna: 170/2012 Sb.

   Změna: 142/2012 Sb.

   Změna: 202/2012 Sb.

   Preambule zrušena

   Zrušeno

   Čl.I

   zrušen

   Čl.II

   zrušen

   Čl.III

   zrušen

   Čl.IV

   zrušen

   Čl.V

   zrušen

   Čl.VI

   zrušen

   Čl.VII

   zrušen

   Čl.VIII

   zrušen

   Federální  shromáždění  České  a  Slovenské  Federativní  Republiky  se
   usneslo na tomto zákoně:

   ČÁST PRVNÍ

   Obecná ustanovení

   HLAVA PRVNÍ

   Občanskoprávní vztahy a jejich ochrana

   § 1

   (1)  Úprava  občanskoprávních  vztahů  přispívá k naplňování občanských
   práv   a   svobod,   zejména   ochrany   osobnosti  a  nedotknutelnosti
   vlastnictví.

   (2)  Občanský zákoník upravuje majetkové vztahy fyzických a právnických
   osob,  majetkové  vztahy  mezi  těmito osobami a státem, jakož i vztahy
   vyplývající  z  práva na ochranu osob, pokud tyto občanskoprávní vztahy
   neupravují jiné zákony.^1)

   (3)  Právní  vztahy  vznikající  z  výsledků  duševní  tvořivé činnosti
   upravují zvláštní zákony.

   § 2

   (1)  Občanskoprávní  vztahy  vznikají  z  právních  úkonů nebo z jiných
   skutečností, s nimiž zákon vznik těchto vztahů spojuje.

   (2) V občanskoprávních vztazích mají účastníci rovné postavení.

   (3)  Účastníci  občanskoprávních  vztahů  si  mohou  vzájemná  práva  a
   povinnosti  upravit  dohodou  odchylně  od  zákona,  jestliže  to zákon
   výslovně nezakazuje a jestliže z povahy ustanovení zákona nevyplývá, že
   se od něj nelze odchýlit.

   § 3

   (1)  Výkon  práv  a  povinností vyplývajících z občanskoprávních vztahů
   nesmí  bez právního důvodu zasahovat do práv a oprávněných zájmů jiných
   a nesmí být v rozporu s dobrými mravy.

   (2) Fyzické a právnické osoby, státní orgány a orgány místní samosprávy
   dbají   o  to,  aby  nedocházelo  k  ohrožování  a  porušování  práv  z
   občanskoprávních  vztahů  a  aby  případné  rozpory mezi účastníky byly
   odstraněny především jejich dohodou.

   § 4

   Proti  tomu,  kdo  právo  ohrozí  nebo poruší, lze se domáhat ochrany u
   orgánu,  který  je  k  tomu  povolán.  Není-li  v zákoně stanoveno něco
   jiného, je tímto orgánem soud.

   § 5

   Došlo-li  ke zřejmému zásahu do pokojného stavu, lze se domáhat ochrany
   u  příslušného  orgánu státní správy. Ten může předběžně zásah zakázat,
   nebo  uložit,  aby  byl  obnoven  předešlý stav. Tím není dotčeno právo
   domáhat se ochrany u soudu.

   § 6

   Jestliže  hrozí neoprávněný zásah do práva bezprostředně, může ten, kdo
   je takto ohrožen, přiměřeným způsobem zásah sám odvrátit.

   HLAVA DRUHÁ

   Účastníci občanskoprávních vztahů

   ODDÍL PRVNÍ

   Fyzické osoby

   § 7

   (1)  Způsobilost fyzické osoby mít práva a povinnosti vzniká narozením.
   Tuto způsobilost má i počaté dítě, narodí-li se živé.

   (2)  Smrtí  tato  způsobilost  zanikne.  Jestliže  smrt  nelze prokázat
   předepsaným způsobem, soud fyzickou osobu prohlásí za mrtvou, zjistí-li
   její  smrt  jinak.  Za  mrtvou  soud  prohlásí také nezvěstnou fyzickou
   osobu, lze-li se zřetelem ke všem okolnostem usoudit, že již nežije.

   § 8

   (1)  Způsobilost  fyzické osoby vlastními právními úkony nabývat práv a
   brát  na  sebe povinnosti (způsobilost k právním úkonům) vzniká v plném
   rozsahu zletilostí.

   (2)  Zletilosti  se  nabývá  dovršením  osmnáctého roku. Před dosažením
   tohoto věku se zletilosti nabývá jen uzavřením manželství. Takto nabytá
   zletilost se neztrácí ani zánikem manželství ani prohlášením manželství
   za neplatné.

   § 9

   Nezletilí  mají  způsobilost  jen  k takovým právním úkonům, které jsou
   svou  povahou přiměřené rozumové a volní vyspělosti odpovídající jejich
   věku.

   § 10

   (1)  Jestliže  fyzická  osoba  pro  duševní  poruchu,  která  není  jen
   přechodná,  není vůbec schopna činit právní úkony, soud ji způsobilosti
   k právním úkonům zbaví.

   (2)  Jestliže  fyzická  osoba  pro  duševní  poruchu,  která  není  jen
   přechodná,  anebo  pro  nadměrné  požívání  alkoholických  nápojů  nebo
   omamných  prostředků či jedů je schopna činit jen některé právní úkony,
   soud  její  způsobilost  k  právním  úkonům  omezí  a  rozsah omezení v
   rozhodnutí určí.

   (3)  Soud  zbavení nebo omezení způsobilosti změní nebo zruší, změní-li
   se nebo odpadnou-li důvody, které k nim vedly.

   Ochrana osobnosti

   § 11

   Fyzická  osoba  má  právo  na  ochranu  své osobnosti, zejména života a
   zdraví,  občanské  cti  a  lidské  důstojnosti, jakož i soukromí, svého
   jména a projevů osobní povahy.

   § 12

   (1)  Písemnosti  osobní povahy, podobizny, obrazové snímky a obrazové a
   zvukové  záznamy  týkající  se fyzické osoby nebo jejích projevů osobní
   povahy smějí být pořízeny nebo použity jen s jejím svolením.

   (2)  Svolení  není  třeba,  použijí-li  se  písemnosti  osobní  povahy,
   podobizny,  obrazové  snímky  nebo  obrazové a zvukové záznamy k účelům
   úředním na základě zákona.

   (3)  Podobizny,  obrazové  snímky a obrazové a zvukové záznamy se mohou
   bez  svolení  fyzické osoby pořídit nebo použít přiměřeným způsobem též
   pro  vědecké  a  umělecké  účely  a  pro tiskové, filmové, rozhlasové a
   televizní  zpravodajství. Ani takové použití však nesmí být v rozporu s
   oprávněnými zájmy fyzické osoby.

   § 13

   (1)  Fyzická  osoba  má  právo se zejména domáhat, aby bylo upuštěno od
   neoprávněných  zásahů  do  práva  na  ochranu  její osobnosti, aby byly
   odstraněny  následky  těchto  zásahů  a  aby  jí  bylo  dáno  přiměřené
   zadostiučinění.

   (2)  Pokud  by se nejevilo postačujícím zadostiučinění podle odstavce 1
   zejména  proto, že byla ve značné míře snížena důstojnost fyzické osoby
   nebo její vážnost ve společnosti, má fyzická osoba též právo na náhradu
   nemajetkové újmy v penězích.

   (3) Výši náhrady podle odstavce 2 určí soud s přihlédnutím k závažnosti
   vzniklé újmy a k okolnostem, za nichž k porušení práva došlo.

   § 14

   zrušen

   § 15

   Po  smrti  fyzické  osoby  přísluší  uplatňovat  právo  na ochranu její
   osobnosti  manželu  nebo  partnerovi^1a) a dětem, a není-li jich, jejím
   rodičům.

   § 16

   Kdo  neoprávněným  zásahem do práva na ochranu osobnosti způsobí škodu,
   odpovídá za ni podle ustanovení tohoto zákona o odpovědnosti za škodu.

   § 17

   zrušen

   ODDÍL DRUHÝ

   Právnické osoby

   § 18

   (1) Způsobilost mít práva a povinnosti mají i právnické osoby.

   (2) Právnickými osobami jsou

   a) sdružení fyzických nebo právnických osob,

   b) účelová sdružení majetku,

   c) jednotky územní samosprávy,

   d) jiné subjekty, o kterých to stanoví zákon.

   § 19

   (1)  Ke  zřízení  právnické  osoby  je  potřebná  písemná  smlouva nebo
   zakládací listina, pokud zvláštní zákon nestanoví jinak.

   (2)   Právnické  osoby  vznikají  dnem,  ke  kterému  jsou  zapsány  do
   obchodního  nebo  do  jiného zákonem určeného rejstříku, pokud zvláštní
   zákon nestanoví jinak.

   § 19a

   (1)  Způsobilost  právnické  osoby  nabývat práva a povinnosti může být
   omezena jen zákonem.

   (2)  Právnické  osoby,  které  se zapisují do obchodního nebo do jiného
   zákonem  určeného  rejstříku,  mohou nabývat práva a povinnosti ode dne
   účinnosti  zápisu  do  tohoto rejstříku, pokud zvláštní zákon nestanoví
   jinak.

   § 19b

   (1)  Právnické  osoby  mají svůj název, který musí být určen při jejich
   zřízení.

   (2)  Při neoprávněném použití názvu právnické osoby je možné se domáhat
   u  soudu,  aby  se neoprávněný uživatel zdržel jeho užívání a odstranil
   závadný stav; je možné se též domáhat přiměřeného zadostiučinění, které
   může být požadováno i v penězích.

   (3) Odstavec 2 platí přiměřeně i pro neoprávněný zásah do dobré pověsti
   právnické osoby.

   § 19c

   (1)  Při  zřízení  právnické  osoby se určí její sídlo. Sídlo právnické
   osoby  nesmí  být v bytě, pokud to odporuje povaze právnické osoby nebo
   rozsahu její činnosti.

   (2)  Zapisuje-li  se  právnická  osoba do veřejného rejstříku, postačí,
   uvede-li její zakladatelský dokument název obce, kde je sídlo právnické
   osoby.  Plnou  adresu sídla navrhne právnická osoba zapsat do veřejného
   rejstříku.

   (3) Každý se může dovolat skutečného sídla právnické osoby. Proti tomu,
   kdo  se  dovolá sídla zapsaného ve veřejném rejstříku, nemůže právnická
   osoba namítat, že má skutečné sídlo v jiném místě.

   § 20

   (1)  Právní úkony právnické osoby ve všech věcech činí ti, kteří k tomu
   jsou  oprávněni  smlouvou o zřízení právnické osoby, zakládací listinou
   nebo zákonem (statutární orgány).

   (2) Za právnickou osobu mohou činit právní úkony i jiní její pracovníci
   nebo  členové,  pokud je to stanoveno ve vnitřních předpisech právnické
   osoby  nebo  je  to  vzhledem  k  jejich  pracovnímu  zařazení obvyklé.
   Překročí-li  tyto  osoby  své  oprávnění,  vznikají  práva a povinnosti
   právnické  osobě  jen  pokud  se  právní  úkon  týká  předmětu činnosti
   právnické  osoby  a  jen  tehdy,  jde-li  o  překročení, o kterém druhý
   účastník nemohl vědět.

   § 20a

   (1)  Právnická  osoba se zrušuje dohodou, uplynutím doby, nebo splněním
   účelu, pro který byla zřízena, pokud zvláštní zákon nestanoví jinak.

   (2)  Právnická osoba zapsaná v obchodním rejstříku nebo v jiném zákonem
   určeném rejstříku zaniká dnem výmazu z tohoto rejstříku, pokud zvláštní
   zákony nestanoví jinak.

   (3) Před zánikem právnické osoby se vyžaduje její likvidace, pokud celé
   její  jmění  nenabývá  právní  nástupce  nebo  zvláštní zákon nestanoví
   jinak.

   (4)  Ustanovení  obchodního zákoníku o likvidaci obchodních společností
   se  přiměřeně  použijí  i  pro  likvidaci jiné právnické osoby, pokud z
   ustanovení upravujících tyto právnické osoby nevyplývá něco jiného.

   zrušeno

   § 20b

   zrušen

   § 20c

   zrušen

   § 20d

   zrušen

   § 20e

   zrušen

   Zájmová sdružení právnických osob

   § 20f

   K  ochraně  svých  zájmů  nebo  k dosažení jiného účelu mohou právnické
   osoby vytvářet zájmová sdružení právnických osob (dále jen "sdružení").

   § 20g

   K  založení sdružení se vyžaduje písemná zakladatelská smlouva uzavřená
   zakladateli,  nebo  schválení  založení  sdružení na ustavující členské
   schůzi.  O  založení sdružení na této schůzi se sepíše zápis obsahující
   seznam  zakládajících  členů sdružení s uvedením jejich jména (názvu) a
   bydliště  (sídla)  a podpisy členů. Ke smlouvě nebo zápisu o ustavující
   členské  schůzi  musí  být  přiloženy stanovy a určení osob oprávněných
   jednat jménem sdružení, jež schválí zakladatelé nebo ustavující schůze.

   § 20h

   (1)  Stanovy  sdružení  určí  název, sídlo a předmět činnosti sdružení,
   úpravu  majetkových  poměrů, vznik a zánik členství, práva a povinnosti
   členů,  orgány  sdružení  a  vymezení jejich působnosti, způsob zrušení
   sdružení  a naložení s jeho likvidačním zůstatkem. Členství ve sdružení
   lze vázat na určitý členský příspěvek.

   (2)  Stanovy  schvalují  zakladatelé  nebo  ustavující  členská schůze.
   Stanovy určí způsob, jímž se stanovy mění a doplňují.

   § 20i

   (1)  Sdružení  je  právnickou  osobou,  jež  odpovídá  svým majetkem za
   nesplnění svých povinností.

   (2)  Sdružení  nabývá  právní způsobilosti zápisem do registru sdružení
   vedeného  u  krajského  úřadu^2)  příslušného  podle sídla sdružení. Do
   registru  se zapisuje název a sídlo sdružení, identifikační číslo osoby
   (dále   jen   „identifikační   číslo“)   sdružení  poskytnuté  správcem
   základního   registru  osob^2a),  předmět  činnosti  sdružení,  orgány,
   kterými  sdružení  jedná,  a  jméno,  popřípadě  jména, příjmení, datum
   narození a adresa trvalého pobytu osob vykonávajících jejich působnost.

   (3)  K  návrhu  na  zápis do registru se přikládá zakladatelská smlouva
   nebo zápis o ustavující členské schůzi spolu se stanovami. Návrh podává
   osoba zmocněná zakladateli nebo ustavující členskou schůzí.

   § 20j

   (1)  Před  zánikem  sdružení  se  vyžaduje  likvidace,  jestliže  jmění
   sdružení nepřechází na právního nástupce.

   (2)  Sdružení  zaniká  výmazem  z  registrace.  Před  provedením výmazu
   krajský  úřad  zkoumá,  zda  jeho provedení nebrání probíhající trestní
   stíhání  proti  sdružení  nebo  výkon trestu, který mu byl uložen podle
   zvláštního právního předpisu.

   § 20k

   (1)  Pro  výkon  státní  správy  na  úseku  sdružení  může krajský úřad
   využívat ze základního registru obyvatel tyto referenční údaje:

   a) příjmení,

   b) jméno, popřípadě jména,

   c) adresa místa pobytu,

   d)  datum, místo a okres narození; u subjektu údajů, který se narodil v
   cizině, datum narození a stát, kde se narodil.

   (2)  Pro  výkon  státní  správy  na  úseku  sdružení  může krajský úřad
   využívat z informačního systému cizinců tyto údaje:

   a) jméno, popřípadě jména, příjmení,

   b) datum narození,

   c)  místo  a  stát,  kde  se  cizinec narodil; v případě, že se cizinec
   narodil na území České republiky, místo a okres narození,

   d) adresa místa pobytu na území České republiky.

   (3)  Z  údajů podle odstavců 1 a 2 lze v konkrétním případě použít vždy
   jen  takové  údaje, které jsou nezbytné ke splnění daného úkolu. Údaje,
   které  jsou vedeny jako referenční údaje v základním registru obyvatel,
   se  využijí  z  informačního systému cizinců, pouze pokud jsou ve tvaru
   předcházejícím současný stav.

   § 21

   Pokud je účastníkem občanskoprávních vztahů stát, je právnickou osobou.

   HLAVA TŘETÍ

   Zastoupení

   § 22

   (1)  Zástupcem je ten, kdo je oprávněn jednat za jiného jeho jménem. Ze
   zastoupení vznikají práva a povinnosti přímo zastoupenému.

   (2)  Zastupovat  jiného  nemůže  ten, kdo sám není způsobilý k právnímu
   úkonu,  o  který  jde,  ani  ten,  jehož  zájmy jsou v rozporu se zájmy
   zastoupeného.

   § 23

   Zastoupení  vzniká  na  základě  zákona nebo rozhodnutí státního orgánu
   (zákonné zastoupení) anebo na základě dohody o plné moci.

   § 24

   Zástupce  musí  jednat  osobně; dalšího zástupce si může ustanovit, jen
   jestliže  je to právním předpisem stanoveno nebo účastníky dohodnuto. I
   z  právních  úkonů  dalšího  zástupce vznikají práva a povinnosti přímo
   zastoupenému.

   § 25

   zrušen

   Zákonné zastoupení

   § 26

   Pokud  nejsou  fyzické  osoby k právním úkonům způsobilé, jednají za ně
   jejich zákonní zástupci.

   § 27

   (1)  Kdo  je  zákonným  zástupcem  nezletilého dítěte, upravuje zákon o
   rodině.

   (2)  Zákonným  zástupcem  fyzické  osoby,  která byla rozhodnutím soudu
   zbavena  způsobilosti k právním úkonům nebo jejíž způsobilost k právním
   úkonům byla rozhodnutím soudu omezena, je soudem ustanovený opatrovník.

   (3)  Nemůže-li  být  opatrovníkem  ustanoven příbuzný fyzické osoby ani
   jiná   osoba,  která  splňuje  podmínky  pro  ustanovení  opatrovníkem,
   ustanoví   soud   opatrovníkem  orgán  místní  správy,  popřípadě  jeho
   zařízení, jestliže je oprávněno vystupovat svým jménem (§ 18 odst. 1).

   § 28

   Jestliže  zákonní  zástupci  jsou  povinni  též spravovat majetek těch,
   které  zastupují,  a  nejde-li  o  běžnou  záležitost, je k nakládání s
   majetkem třeba schválení soudu.

   § 29

   Soud  může  ustanovit  opatrovníka  také  tomu,  jehož pobyt není znám,
   jestliže  je  to třeba k ochraně jeho zájmů nebo vyžaduje-li to veřejný
   zájem.  Za  týchž  podmínek  může  soud  ustanovit opatrovníka i tehdy,
   jestliže je to třeba z jiného vážného důvodu.

   § 30

   Dojde-li  ke  střetnutí  zájmů zákonného zástupce se zájmy zastoupeného
   nebo  ke  střetnutí  zájmů  těch,  kteří  jsou zastoupeni týmž zákonným
   zástupcem, ustanoví soud zvláštního zástupce.

   Zastoupení na základě plné moci

   § 31

   (1)  Při  právním  úkonu  je  možné  dát  se  zastoupit  fyzickou  nebo
   právnickou osobou. Zmocnitel udělí za tímto účelem plnou moc zmocněnci,
   v níž musí být uveden rozsah zmocněncova oprávnění.

   (2)  Při  plné  moci  udělené  právnické  osobě  vzniká právo jednat za
   zmocnitele statutárnímu orgánu této osoby nebo osobě, které tento orgán
   udělí plnou moc.

   (3) Plnou moc lze udělit i několika zmocněncům společně. Není-li v plné
   moci  udělené  několika  zmocněncům  určeno  jinak, musí jednat všichni
   společně.

   (4)  Je-li  třeba, aby právní úkon byl učiněn v písemné formě, musí být
   plná  moc  udělena  písemně. Písemně musí být plná moc udělena i tehdy,
   netýká-li se jen určitého právního úkonu.

   § 32

   (1)  Nevyplývá-li  z  právního  úkonu, že někdo jedná za někoho jiného,
   platí, že jedná vlastním jménem.

   (2) Jedná-li zmocněnec jménem zmocnitele v mezích oprávnění zastupovat,
   vzniknou   tím   práva  a  povinnosti  přímo  zmocniteli.  Pokyny  dané
   zmocněnci,  které nevyplývají z plné moci, nemají vliv na právní účinky
   jednání, ledaže by byly známé osobám, vůči kterým zmocněnec jednal.

   (3)  Je-li  zmocnitel  v  dobré  víře anebo věděl-li nebo musel vědět o
   určité  okolnosti,  přihlíží  se  k  tomu  i  u zmocněnce, ledaže jde o
   okolnosti,  o  kterých  se  zmocněnec dozvěděl před udělením plné moci.
   Zmocnitel,  který  není  v  dobré  víře, nemůže se dovolávat dobré víry
   zmocněnce.

   § 33

   (1)  Překročil-li  zmocněnec  své oprávnění vyplývající z plné moci, je
   zmocnitel  vázán  jen  pokud toto překročení schválil. Neoznámí-li však
   zmocnitel  osobě,  se  kterou  zmocněnec  jednal,  svůj  nesouhlas  bez
   zbytečného  odkladu  po  tom,  co  se  o překročení oprávnění dozvěděl,
   platí, že překročení schválil.

   (2)   Překročil-li  zmocněnec  při  jednání  své  oprávnění  jednat  za
   zmocnitele  nebo  jedná-li  někdo  za jiného bez plné moci, je z tohoto
   jednání  zavázán  sám,  ledaže  ten,  za koho bylo jednáno, právní úkon
   dodatečně   bez  zbytečného  odkladu  schválí.  Neschválí-li  zmocnitel
   překročení  plné moci nebo jednání bez plné moci, může osoba, se kterou
   bylo  jednáno,  na zmocněnci požadovat buď splnění závazku nebo náhradu
   škody způsobené jeho jednáním.

   (3)  Ustanovení  odstavce  2  neplatí,  jestliže  osoba, se kterou bylo
   jednáno, o nedostatku plné moci věděla.

   § 33a

   (1)  Zmocněnec  je oprávněn udělit plnou moc jiné osobě, aby místo něho
   jednala za zmocnitele

   a) je-li výslovně oprávněn podle plné moci udělit plnou moc jiné osobě,

   b) je-li zmocněncem právnická osoba.

   (2) Z právních úkonů dalšího zmocněnce je zavázán přímo zmocnitel.

   § 33b

   (1) Plná moc zanikne

   a) provedením úkonu, na který byla omezena,

   b) je-li odvolána zmocnitelem,

   c) je-li vypovězena zmocněncem,

   d) zemře-li zmocněnec.

   (2) Plná moc zaniká smrtí zmocnitele, nevyplývá-li z jejího obsahu něco
   jiného,  pokud  zvláštní  zákon^2e)  nestanoví jinak. Zánikem právnické
   osoby,  jež  je zmocněncem nebo zmocnitelem, zaniká plná moc jen tehdy,
   nepřecházejí-li její práva a závazky na jinou osobu.

   (3) Zmocnitel se nemůže platně vzdát práva plnou moc kdykoliv odvolat.

   (4)  Dokud  odvolání  plné  moci není zmocněnci známé, mají jeho právní
   úkony  účinky,  jako  kdyby plná moc ještě trvala. Tohoto ustanovení se
   však  nemůže  dovolávat  ten, kdo o odvolání plné moci věděl nebo musel
   vědět.

   (5)  Oznámil-li  zmocnitel jiné osobě, že udělil plnou moc zmocněnci na
   určité  úkony,  může  se  vůči  ní  dovolávat  odvolání  plné moci, jen
   oznámil-li  jí  toto  odvolání  před  jednáním zmocněnce nebo když tato
   osoba v době jednání zmocněnce o tomto odvolání věděla.

   (6) Zemře-li zmocnitel nebo vypoví-li zmocněnec plnou moc, je zmocněnec
   povinen  učinit  ještě vše, co nesnese odkladu, aby zmocnitel nebo jeho
   právní  nástupce  neutrpěl  újmu  na svých právech. Úkony takto učiněné
   mají  stejné  právní  účinky, jako kdyby zastoupení ještě trvalo, pokud
   neodporují tomu, co zařídil zmocnitel nebo jeho právní nástupci.

   HLAVA ČTVRTÁ

   Právní úkony

   § 34

   Právní  úkon  je  projev  vůle  směřující zejména ke vzniku, změně nebo
   zániku  těch  práv  nebo  povinností,  které  právní předpisy s takovým
   projevem spojují.

   § 35

   (1)  Projev vůle může být učiněn jednáním nebo opomenutím; může se stát
   výslovně  nebo jiným způsobem nevzbuzujícím pochybnosti o tom, co chtěl
   účastník projevit.

   (2) Právní úkony vyjádřené slovy je třeba vykládat nejenom podle jejich
   jazykového  vyjádření, ale zejména též podle vůle toho, kdo právní úkon
   učinil, není-li tato vůle v rozporu s jazykovým projevem.

   (3)  Právní úkony vyjádřené jinak než slovy se vykládají podle toho, co
   způsob  jejich  vyjádření  obvykle  znamená.  Přitom se přihlíží k vůli
   toho,  kdo  právní  úkon  učinil, a chrání se dobrá víra toho, komu byl
   právní úkon určen.

   § 36

   (1)  Vznik,  změnu  nebo zánik práva či povinnosti lze vázat na splnění
   podmínky.  K  podmínce  nemožné,  na  kterou  je vázán zánik práva nebo
   povinnosti, se nepřihlíží.

   (2) Podmínka je odkládací, jestliže na jejím splnění závisí, zda právní
   následky  úkonu  nastanou.  Podmínka  je rozvazovací, jestliže na jejím
   splnění závisí, zda následky již nastalé pominou.

   (3)  Jestliže  účastník,  jemuž je nesplnění podmínky na prospěch, její
   splnění záměrně zmaří, stane se právní úkon nepodmíněným.

   (4)  K  splnění podmínky se nepřihlíží, způsobí-li její splnění záměrně
   účastník,  který  neměl  právo  tak  učinit  a jemuž je její splnění na
   prospěch.

   (5)  Nevyplývá-li  z právního úkonu nebo jeho povahy něco jiného, má se
   za to, že podmínka je odkládací.

   § 37

   (1)   Právní   úkon   musí  být  učiněn  svobodně  a  vážně,  určitě  a
   srozumitelně; jinak je neplatný.

   (2) Právní úkon, jehož předmětem je plnění nemožné, je neplatný.

   (3)  Právní  úkon není neplatný pro chyby v psaní a počtech, je-li jeho
   význam nepochybný.

   § 38

   (1)   Neplatný  je  právní  úkon,  pokud  ten,  kdo  jej  učinil,  nemá
   způsobilost k právním úkonům.

   (2)  Rovněž  je  neplatný právní úkon osoby jednající v duševní poruše,
   která ji činí k tomuto právnímu úkonu neschopnou.

   § 39

   Neplatný je právní úkon, který svým obsahem nebo účelem odporuje zákonu
   nebo jej obchází anebo se příčí dobrým mravům.

   § 40

   (1)  Nebyl-li  právní  úkon učiněn ve formě, kterou vyžaduje zákon nebo
   dohoda účastníků, je neplatný.

   (2)  Písemně  uzavřená  dohoda  může  být  změněna  nebo  zrušena pouze
   písemně.

   (3)  Písemný  právní  úkon  je platný, je-li podepsán jednající osobou;
   činí-li  právní  úkon  více  osob,  nemusí  být  jejich podpisy na téže
   listině,  ledaže právní předpis stanoví jinak. Podpis může být nahrazen
   mechanickými  prostředky  v  případech, kdy je to obvyklé. Je-li právní
   úkon  učiněn  elektronickými prostředky, může být podepsán elektronicky
   podle zvláštních předpisů.

   (4)  Písemná forma je zachována, je-li právní úkon učiněn telegraficky,
   dálnopisem  nebo  elektronickými  prostředky,  jež  umožňují  zachycení
   obsahu právního úkonu a určení osoby, která právní úkon učinila.

   (5) K písemným právním úkonům těch, kteří nemohou číst a psát, je třeba
   úředního zápisu. Úřední zápis se nevyžaduje, má-li ten, kdo nemůže číst
   nebo  psát,  schopnost  seznámit  se  s obsahem právního úkonu s pomocí
   přístrojů  nebo  speciálních  pomůcek  nebo prostřednictvím jiné osoby,
   kterou si zvolí, a je schopný vlastnoručně listinu podepsat.

   § 40a

   Jde-li  o  důvod  neplatnosti  právního úkonu podle ustanovení § 49a, §
   140, § 145 odst. 2, § 479, § 589, § 701 odst. 1, § 775 a § 852b odst. 2
   a  3  považuje  se  právní úkon za platný, pokud se ten, kdo je takovým
   úkonem  dotčen,  neplatnosti  právního  úkonu  nedovolá. Neplatnosti se
   nemůže dovolávat ten, kdo ji sám způsobil. Totéž platí, nebyl-li právní
   úkon  učiněn  ve  formě, kterou vyžaduje dohoda účastníků (§ 40). Je-li
   právní  úkon v rozporu s obecně závazným právním předpisem o cenách, je
   neplatný  pouze v rozsahu, ve kterém odporuje tomuto předpisu, jestliže
   se ten, kdo je takovým úkonem dotčen, neplatnosti dovolá.

   § 41

   Vztahuje-li  se  důvod  neplatnosti  jen  na  část  právního  úkonu, je
   neplatnou  jen  tato  část,  pokud  z povahy právního úkonu nebo z jeho
   obsahu anebo z okolností za nichž k němu došlo, nevyplývá, že tuto část
   nelze oddělit od ostatního obsahu.

   § 41a

   (1) Má-li neplatný právní úkon náležitosti jiného právního úkonu, který
   je  platný,  lze se jej dovolat, je-li z okolností zřejmé, že vyjadřuje
   vůli jednající osoby.

   (2) Má-li být právním úkonem zastřen právní úkon jiný, platí tento jiný
   úkon,  odpovídá-li  to  vůli  účastníků  a jsou-li splněny všechny jeho
   náležitosti.  Neplatnosti  takového  právního  úkonu se nelze dovolávat
   vůči účastníku, který jej považoval za nezastřený.

   § 42

   Vznikne-li pro neplatnost právního úkonu škoda, odpovídá se za ni podle
   ustanovení tohoto zákona o odpovědnosti za škodu.

   § 42a

   Odporovatelnost

   (1)  Věřitel  se  může  domáhat,  aby  soud určil, že dlužníkovy právní
   úkony, pokud zkracují uspokojení jeho vymahatelné pohledávky, jsou vůči
   němu  právně neúčinné. Toto právo má věřitel i tehdy, je-li nárok proti
   dlužníkovi  z  jeho  odporovatelného úkonu již vymahatelný anebo byl-li
   již uspokojen.

   (2)   Odporovat  je  možné  právním  úkonům,  které  dlužník  učinil  v
   posledních  třech  letech  v  úmyslu zkrátit své věřitele, musel-li být
   tento  úmysl  druhé straně znám a právním úkonům, kterými byli věřitelé
   dlužníka  zkráceni  a  k  nimž  došlo  v  posledních  třech letech mezi
   dlužníkem  a  osobami  jemu  blízkými  (§ 116, 117), nebo které dlužník
   učinil  v  uvedeném  čase  ve prospěch těchto osob, s výjimkou případu,
   když druhá strana tehdy dlužníkův úmysl zkrátit věřitele i při náležité
   pečlivosti nemohla poznat.

   (3)  Právo  odporovat  právním  úkonům lze uplatnit vůči osobě, v jejíž
   prospěch  byl  právní  úkon učiněn, nebo které vznikl z odporovatelného
   úkonu dlužníka prospěch.

   (4)  Právní  úkon,  kterému  věřitel s úspěchem odporoval, je vůči němu
   neúčinný  potud,  že věřitel může požadovat uspokojení své pohledávky z
   toho,  co  odporovatelným  právním  úkonem  ušlo  z dlužníkova majetku;
   není-li to dobře možné, má právo na náhradu vůči tomu, kdo měl z tohoto
   úkonu prospěch.

   Smlouvy

   § 43

   Účastníci  jsou  povinni  dbát,  aby  při  úpravě smluvních vztahů bylo
   odstraněno vše, co by mohlo vést ke vzniku rozporů.

   Návrh na uzavření smlouvy

   § 43a

   (1) Projev vůle, směřující k uzavření smlouvy, jenž je určen jedné nebo
   více určitým osobám, je návrhem na uzavření smlouvy (dále jen "návrh"),
   jestliže  je  dostatečně  určitý a vyplývá z něj vůle navrhovatele, aby
   byl vázán v případě jeho přijetí.

   (2)  Návrh  působí  od  doby, kdy dojde osobě, které je určen. Návrh, i
   když  je  neodvolatelný,  může  navrhovatel  zrušit,  dojde-li projev o
   zrušení osobě, které je určen, dříve nebo alespoň současně s návrhem.

   (3)  Dokud  nebyla  smlouva  uzavřena, může být návrh odvolán, jestliže
   odvolání  dojde  osobě, které je určeno, dříve, než tato osoba odeslala
   přijetí návrhu.

   (4) Návrh nemůže být odvolán

   a)  během  lhůty,  která  je v něm stanovena pro přijetí, ledaže z jeho
   obsahu vyplývá právo jej odvolat i před uplynutím této lhůty nebo

   b) je-li v něm vyjádřena neodvolatelnost.

   § 43b

   (1) Návrh, i když je neodvolatelný, zaniká

   a) uplynutím lhůty, která v něm byla určena pro přijetí,

   b)  uplynutím přiměřené doby s přihlédnutím k povaze navrhované smlouvy
   a  k  rychlosti prostředků, které navrhovatel použil pro zaslání návrhu
   nebo

   c) dojitím projevu o odmítnutí návrhu navrhovateli.

   (2)  Ústní  návrh  zaniká,  není-li  přijat ihned, ledaže z jeho obsahu
   vyplývá něco jiného.

   (3)  Lhůta  pro  přijetí návrhu určená navrhovatelem v telegramu počíná
   běžet  od  okamžiku, kdy je telegram podán k odeslání, a lhůta určená v
   dopisu, od data v něm uvedeného, a není-li v něm datum uvedeno, od data
   uvedeného  na  obálce.  Lhůta  pro  přijetí návrhu určená navrhovatelem
   telefonicky,  dálnopisně  nebo  jinými prostředky umožňujícími okamžité
   sdělení  začíná  běžet  od  okamžiku,  kdy  návrh dojde osobě, které je
   určen.

   Přijetí návrhu

   § 43c

   (1)  Včasné prohlášení učiněné osobou, které byl návrh určen, nebo jiné
   její  včasné  jednání  z  něhož  lze  dovodit její souhlas, je přijetím
   návrhu.

   (2)  Včasné  přijetí  návrhu  nabývá účinnosti okamžikem, kdy vyjádření
   souhlasu  s  obsahem  návrhu  dojde  navrhovateli. Přijetí lze odvolat,
   jestliže odvolání dojde navrhovateli nejpozději současně s přijetím.

   (3)   Pozdní  přijetí  má  přesto  účinky  včasného  přijetí,  jestliže
   navrhovatel o tom bez odkladu vyrozumí osobu, které byl návrh učiněn, a
   to ústně nebo odesláním zprávy.

   (4)  Jestliže  z  dopisu  nebo  jiné  písemnosti, jež vyjadřují přijetí
   návrhu,  vyplývá,  že  byly odeslány za takových okolností, že by došly
   navrhovateli  včas,  kdyby jejich přeprava probíhala obvyklým způsobem,
   má  pozdní  přijetí  účinky  včasného  přijetí,  ledaže navrhovatel bez
   odkladu  vyrozumí ústně osobu, které byl návrh určen, že považuje návrh
   za zaniklý, nebo jí v tomto smyslu odešle zprávu.

   § 44

   (1)  Smlouva  je  uzavřena  okamžikem,  kdy  přijetí návrhu na uzavření
   smlouvy nabývá účinnosti. Mlčení nebo nečinnost samy o sobě neznamenají
   přijetí návrhu.

   (2)  Přijetí návrhu, které obsahuje dodatky, výhrady, omezení nebo jiné
   změny,  je  odmítnutím  návrhu  a  považuje  se za nový návrh. Přijetím
   návrhu  je  však  odpověď, jež vymezuje obsah navrhované smlouvy jinými
   slovy, jestliže z odpovědi nevyplývá změna obsahu navrhované smlouvy.

   (3)  Je-li návrh určen dvěma nebo více osobám, a z jeho obsahu vyplývá,
   že  úmyslem  navrhovatele je, aby všechny osoby, kterým je návrh určen,
   se  staly  stranou  smlouvy, je smlouva uzavřena, jestliže všechny tyto
   osoby návrh přijmou.

   § 45

   (1) Projev vůle působí vůči nepřítomné osobě od okamžiku, kdy jí dojde.

   (2)  Dojde-li  projev vůle změněný vlivem prostředků, které navrhovatel
   použil nebo jiných okolností nastalých během jeho přepravy, posuzuje se
   podle ustanovení o omylu (§ 49a).

   § 46

   (1)  Písemnou  formu  musí mít smlouvy o převodech nemovitostí, jakož i
   jiné smlouvy, pro něž to vyžaduje zákon nebo dohoda účastníků.

   (2)  Pro  uzavření  smlouvy písemnou formou stačí, dojde-li k písemnému
   návrhu  a  k  jeho  písemnému  přijetí.  Jde-li  o  smlouvu  o  převodu
   nemovitosti, musí být projevy účastníků na téže listině.

   § 47

   (1)   Jestliže  zákon  stanoví,  že  ke  smlouvě  je  třeba  rozhodnutí
   příslušného orgánu, je smlouva účinná tímto rozhodnutím.

   (2)  Nebyl-li  podán do tří let od uzavření smlouvy návrh na rozhodnutí
   podle odstavce 1, platí, že účastníci od smlouvy odstoupili.

   § 48

   (1)  Od  smlouvy  může  účastník  odstoupit, jen jestliže je to v tomto
   zákoně stanoveno nebo účastníky dohodnuto.

   (2)  Odstoupením od smlouvy se smlouva od počátku ruší, není-li právním
   předpisem stanoveno nebo účastníky dohodnuto jinak.

   § 49

   Účastník,   který  uzavřel  smlouvu  v  tísni  za  nápadně  nevýhodných
   podmínek, má právo od smlouvy odstoupit.

   § 49a

   Právní  úkon je neplatný, jestliže jej jednající osoba učinila v omylu,
   vycházejícím ze skutečnosti, jež je pro jeho uskutečnění rozhodující, a
   osoba,  které  byl  právní  úkon  určen  tento omyl vyvolala nebo o něm
   musela  vědět.  Právní úkon je rovněž neplatný, jestliže omyl byl touto
   osobou vyvolán úmyslně. Omyl v pohnutce právní úkon neplatným nečiní.

   § 50

   (1) Účastníci mohou uzavřít smlouvu také ve prospěch třetí osoby.

   (2) Není-li v tomto zákoně stanoveno nebo účastníky dohodnuto jinak, je
   tato  osoba  ze  smlouvy oprávněna okamžikem, kdy s ní projeví souhlas.
   Dlužník  má  proti  ní  tytéž  námitky  jako  proti tomu, s kým smlouvu
   uzavřel.  Vzdá-li  se  tato  osoba svého práva, zanikne dluh, nebylo-li
   dohodnuto,  že  v  tomto  případě  má  být  plněno tomu, s nímž dlužník
   smlouvu uzavřel.

   (3) Dokud třetí osoba nedá souhlas, platí smlouva jen mezi těmi, kdo ji
   uzavřeli;  právo  na plnění má účastník, který plnění ve prospěch třetí
   osoby  vyhradí,  nebylo-li dohodnuto jinak. Totéž platí, jestliže třetí
   osoba souhlas odepřela.

   § 50a

   (1)  Účastníci  se  mohou písemně zavázat, že do dohodnuté doby uzavřou
   smlouvu;   musí   se   však   přitom  dohodnout  o  jejích  podstatných
   náležitostech.

   (2)  Nedojde-li do dohodnuté doby k uzavření smlouvy, lze se do jednoho
   roku  domáhat  u  soudu,  aby  prohlášení  vůle  bylo nahrazeno soudním
   rozhodnutím. Právo na náhradu škody tím není dotčeno.

   (3)  Tento  závazek  zaniká,  pokud okolnosti, ze kterých účastníci při
   vzniku  závazku  vycházeli, se do té míry změnily, že nelze spravedlivě
   požadovat, aby smlouva byla uzavřena.

   § 50b

   Ustanovení  §  50a  se  použije  přiměřeně  i  na  smlouvy,  kterými se
   účastníci  dohodli,  že  obsah smlouvy bude ještě doplněn, pokud přitom
   dali nepochybně najevo, že smlouva má platit, i kdyby k dohodě o zbytku
   obsahu smlouvy nedošlo.

   § 51

   Účastníci mohou uzavřít i takovou smlouvu, která není zvláště upravena;
   smlouva však nesmí odporovat obsahu nebo účelu tohoto zákona.

   HLAVA PÁTÁ

   SPOTŘEBITELSKÉ SMLOUVY

   § 51a

   Tato hlava zapracovává příslušné předpisy Evropských společenství^2b) a
   upravuje  ochranu  spotřebitele ve spotřebitelských smlouvách a některé
   povinnosti při uzavírání spotřebitelských smluv.

   § 52

   (1)  Spotřebitelskými  smlouvami  jsou  smlouvy  kupní, smlouvy o dílo,
   případně  jiné  smlouvy,  pokud smluvními stranami jsou na jedné straně
   spotřebitel a na druhé straně dodavatel.

   (2)  Dodavatelem je osoba, která při uzavírání a plnění smlouvy jedná v
   rámci své obchodní nebo jiné podnikatelské činnosti.

   (3)  Spotřebitelem  je  fyzická  osoba,  která  při  uzavírání a plnění
   smlouvy  nejedná  v rámci své obchodní nebo jiné podnikatelské činnosti
   nebo v rámci samostatného výkonu svého povolání.

   § 53

   (1)  Pro  uzavření  smlouvy  mohou být použity prostředky komunikace na
   dálku,  které umožňují uzavřít smlouvu bez současné fyzické přítomnosti
   smluvních  stran.  Prostředky  komunikace  na  dálku  se rozumí zejména
   neadresovaný  tisk,  adresovaný  tisk,  typový dopis, reklama v tisku s
   objednávkovým   tiskopisem,  katalog,  telefon  s  (lidskou)  obsluhou,
   telefon  bez (lidské) obsluhy (automatický volací přístroj, audiotext),
   rozhlas, videotelefon (telefon s obrazovkou), videotext (mikropočítač a
   televizní  obrazovka),  elektronická  pošta,  faxový přístroj, televize
   (televizní  nákup,  teleshopping),  veřejná  komunikační síť, například
   internet.

   (2)  Prostředky  komunikace  na  dálku  umožňující individuální jednání
   mohou  být  použity  jen  tehdy,  jestliže  spotřebitel  jejich použití
   neodmítl. Pouze s předchozím výslovným souhlasem spotřebitele mohou být
   použity  automatické  telefonní  systémy  bez  (lidské) obsluhy, faxové
   přístroje  a automatické rozesílání elektronické pošty. Použitím těchto
   prostředků  komunikace  na  dálku  nesmí  spotřebiteli  vzniknout žádné
   náklady.

   (3)  Při použití prostředků komunikace na dálku musí být obsahem návrhu
   informace  nutné  k  uzavření  smlouvy  ve  smyslu obecných náležitostí
   smlouvy  upravených  v  této  části  a  podstatných náležitostí smlouvy
   stanovených  v  části  osmé  zákona. Tyto informace musí být poskytnuty
   určitým  a srozumitelným způsobem s přihlédnutím k zásadám dobré víry a
   k ochraně osob, zejména nezletilých nebo spotřebitelů.

   (4)  Při  jednání  prostřednictvím  některého  prostředku komunikace na
   dálku  musí  být  spotřebiteli  s dostatečným předstihem před uzavřením
   smlouvy poskytnuty zejména tyto informace:

   a)   obchodní  firma  nebo  jména  a  příjmení  a  identifikační  číslo
   dodavatele, sídlo právnické osoby a bydliště v případě fyzické osoby, u
   zahraniční osoby rovněž adresu podniku nebo organizační složky na území
   České  republiky,  byly-li zřízeny, údaj o zápisu v obchodním rejstříku
   nebo  jiné obdobné evidenci, včetně spisové značky, pokud je přidělena,
   a  kontaktní  údaje,  zejména poštovní adresu pro doručování, telefonní
   číslo, případně adresu pro doručování elektronické pošty,

   b)  údaje o příslušném kontrolním orgánu, podléhá-li činnost dodavatele
   režimu povolování,

   c) název a hlavní charakteristiky zboží nebo služeb,

   d)  cena  zboží  nebo služeb, z níž jednoznačně vyplývá, zda je uvedena
   včetně všech daní a poplatků, mají-li k ní být připočítávány,

   e) náklady na dodání,

   f) způsob platby, dodání nebo plnění,

   g) poučení o právu na odstoupení, s výjimkou případů podle odstavce 8,

   h) náklady na použití komunikačních prostředků na dálku,

   i) doba, po kterou zůstává nabídka nebo cena v platnosti.

   K  informacím  podle  písmen  a)  a b) zajistí dodavatel trvalý veřejný
   přístup;  nedodržení této povinnosti se považuje za nepředání informací
   podle § 53 odst. 7.

   (5) Podá-li spotřebitel objednávku prostřednictvím některého prostředku
   komunikace  na  dálku,  je  dodavatel povinen prostřednictvím některého
   prostředku  komunikace  na  dálku neprodleně potvrdit její obdržení; to
   neplatí  při  uzavírání smlouvy výlučně výměnou elektronické pošty nebo
   obdobnou   individuální   komunikací.  Objednávka  a  potvrzení  jejího
   obdržení jsou považovány za doručené, pokud se s nimi strany, jimž byly
   určeny, mohou seznámit.

   (6)  Po  uzavření  smlouvy  při použití prostředků komunikace na dálku,
   nejpozději  však před plněním, musí být spotřebiteli písemně poskytnuty
   tyto informace:

   a)  obchodní  jméno  a  identifikační číslo dodavatele, sídlo právnické
   osoby a bydliště v případě fyzické osoby,

   b)  informace o podmínkách a postupech pro uplatnění práva odstoupit od
   smlouvy,

   c) informace o službách po prodeji a o zárukách,

   d)  podmínky pro zrušení smlouvy, pokud není určena doba platnosti nebo
   platnost je delší než 1 rok.

   (7)  Byla-li  smlouva  uzavřena  při  použití  prostředků komunikace na
   dálku,  má  spotřebitel právo od smlouvy odstoupit bez uvedení důvodu a
   bez  jakékoliv  sankce  do  14  dnů  od  převzetí plnění. V případě, že
   dodavatel  nepředal  spotřebiteli  informace,  které  je povinen předat
   písemně  nebo  jiným obdobným způsobem podle ustanovení odstavců 4 a 6,
   činí  tato  lhůta  pro odstoupení 3 měsíce od převzetí plnění. Jestliže
   však  jsou  informace řádně předány v jejím průběhu, dochází k ukončení
   tříměsíční lhůty a počíná od té doby běžet lhůta čtrnáctidenní.

   (8)  Kromě  případů,  kdy  je  odstoupení od smlouvy výslovně ujednáno,
   nemůže spotřebitel odstoupit podle odstavce 7 od smluv

   a)  na  poskytování  služeb,  jestliže  s  jejich  plněním  bylo s jeho
   souhlasem započato před uplynutím lhůty 14 dnů od převzetí plnění,

   b)  na  dodávku  zboží  nebo  služeb, jejichž cena závisí na výchylkách
   finančního trhu nezávisle na vůli dodavatele,

   c)  na  dodávku zboží upraveného podle přání spotřebitele nebo pro jeho
   osobu,  jakož  i  zboží,  které  podléhá  rychlé zkáze, opotřebení nebo
   zastarání,

   d)   na  dodávku  audio  a  video  nahrávek  a  počítačových  programů,
   porušil-li spotřebitel jejich originální obal,

   e) na dodávku novin, periodik a časopisů,

   f) spočívajících ve hře nebo loterii.

   (9)  Poskytuje-li  dodavatel  plnění  spotřebiteli bez objednávky, není
   spotřebitel  povinen  dodavateli  jeho  plnění  vrátit  ani  jej  o tom
   vyrozumět.

   (10)  Uplatní-li  spotřebitel  právo  na  odstoupení  od  smlouvy podle
   odstavce  7,  má dodavatel právo pouze na náhradu skutečně vynaložených
   nákladů spojených s vrácením zboží. Dodavatel je zároveň povinen vrátit
   spotřebiteli   zaplacené  finanční  částky  nejpozději  do  30  dnů  od
   odstoupení.

   § 53a

   (1)  Při použití elektronických prostředků^2e) musí být součástí návrhu
   kromě  informací  podle  §  53  odst.  3 rovněž informace o tom, zda je
   smlouva  po  svém  uzavření dodavatelem archivována a zda je přístupná,
   informace  o  jednotlivých  technických  krocích  vedoucích  k uzavření
   smlouvy, informace o jazycích, v nichž lze smlouvu uzavřít, informace o
   možnosti  zjištění  a  opravování  chyb vzniklých při zadávání dat před
   podáním  objednávky  a informace o kodexech chování, které jsou pro něj
   závazné  nebo  které  dobrovolně  dodržuje,  a  jejich přístupnosti při
   použití  elektronických  prostředků;  to  neplatí  při  jednání výlučně
   výměnou elektronické pošty nebo obdobnou individuální komunikací.

   (2)  Před  podáním  objednávky  musí  být  při  použití  elektronických
   prostředků  spotřebiteli  umožněno zkontrolovat a měnit vstupní údaje v
   ní obsažené, které do objednávky vložil; to neplatí při jednání výlučně
   výměnou elektronické pošty nebo obdobnou individuální komunikací.

   (3)  Smlouva  a  všeobecné  obchodní  podmínky  musí  být  spotřebiteli
   poskytnuty ve formě, která umožňuje archivaci a reprodukci.

   (4) Pro odstoupení od smlouvy platí § 53 odst. 7 obdobně.

   § 54

   Ustanovení  o smlouvách sjednávaných podle § 53 odst. 2 až 9 a § 53a se
   nevztahují na smlouvy

   a)  o finančních službách (§ 54a); ustanovení § 53 odst. 1 až 3 a 5 a §
   53a se na tyto smlouvy použijí,

   b)  uzavírané prostřednictvím prodejních automatů nebo automatizovaných
   obchodních provozoven,

   c)    uzavírané    provozovateli   prostředků   komunikace   na   dálku
   prostřednictvím veřejných telefonů,

   d)  uzavírané na výstavbu či prodej nemovitosti nebo týkající se jiných
   práv k nemovitosti, s výjimkou nájmu,

   e) uzavírané na základě dražeb,

   f)  na  dodávku  potravin,  nápojů  nebo  jiného  zboží  běžné spotřeby
   dodávaného stálými doručovateli do domácnosti nebo sídla spotřebitele,

   g)  o  ubytování,  dopravě, stravování nebo využití volného času, pokud
   dodavatel poskytuje tato plnění v určeném termínu nebo době.

   § 54a

   Smlouvy o finančních službách uzavírané na dálku

   (1)  Smlouvami  o finančních službách se pro účely smluv uzavíraných na
   dálku  upravených v tomto zákoně rozumí smlouvy týkající se bankovních,
   platebních,  úvěrových  nebo  pojistných  služeb,  smlouvy  týkající se
   penzijního  připojištění,  smlouvy týkající se poskytování investičních
   služeb  nebo  smlouvy  týkající  se  obchodů  na  trhu  s  investičními
   nástroji. V případě pochybností se má za to, že za smlouvu o finančních
   službách  se pro účely smluv uzavíraných na dálku vždy považuje smlouva
   uzavíraná v rámci předmětu podnikatelské činnosti podle první věty, kde
   na   straně  dodavatele  vystupuje  banka,  pobočka  zahraniční  banky,
   devizové  místo,  platební  instituce,  instituce elektronických peněz,
   stavební  spořitelna,  spořitelní  nebo  úvěrní  družstvo,  pojišťovna,
   pojišťovací  zprostředkovatel,  pojišťovací  makléř, pojišťovací agent,
   obchodník  s  cennými  papíry,  penzijní  fond,  investiční společnost,
   investiční   fond,   organizátor   regulovaného  trhu  nebo  investiční
   zprostředkovatel, nebo zahraniční osoba s obdobným předmětem podnikání.

   (2)   Jsou-li  pro  uzavření  smlouvy  o  finančních  službách  použity
   prostředky  komunikace  na dálku uvedené v § 53 odst. 1, které umožňují
   uzavřít   smlouvu   bez   současné  fyzické  přítomnosti  dodavatele  a
   spotřebitele  (dále  jen  "smlouva  o  finančních službách uzavíraná na
   dálku"), je dodavatel povinen splnit povinnosti uvedené v § 54b až 54d.
   Některé   povinnosti   při   uzavírání   smluv  o  pojistných  službách
   uzavíraných  na  dálku  jsou  upraveny  odchylně  ve  zvláštním právním
   předpise^2c).

   (3)  U  smlouvy  o  finančních  službách uzavírané na dálku, na základě
   které  jsou  činěny operace stejné nebo obdobné povahy, se ustanovení §
   54b  až  54d  na  tyto  operace nevztahují. Uzavírají-li stejné smluvní
   strany,  které  spolu uzavřely smlouvu o finančních službách uzavíranou
   na  dálku,  další navazující smlouvy o finančních službách uzavírané na
   dálku  stejné  nebo  obdobné  povahy,  nepoužijí  se na tyto navazující
   smlouvy  ustanovení  §  54b  odst. 2 až 6; to neplatí v případě, kdy od
   uzavření poslední smlouvy uplynul více než jeden rok.

   (4)  Pro  účely  smluv  o  finančních  službách uzavíraných na dálku se
   rozumí

   a) provozovatelem prostředku komunikace na dálku fyzická nebo právnická
   osoba, jejíž podnikatelská činnost zahrnuje zpřístupňování jednoho nebo
   více prostředků komunikace na dálku dodavatelům,

   b)  trvalým  nosičem  dat jakýkoli předmět, který umožňuje spotřebiteli
   uchování informací určených jemu osobně tak, aby mohly být využívány po
   dobu  přiměřenou  účelu  těchto  informací, a který umožňuje reprodukci
   těchto informací v nezměněné podobě,

   c)  spotřebitelem fyzická osoba, která při uzavírání a plnění smlouvy o
   finančních  službách  uzavírané  na  dálku nejedná v rámci své obchodní
   nebo jiné podnikatelské činnosti.

   (5)  Ustanovení § 54b odst. 2, § 54b odst. 3 písm. a) a b), § 54b odst.
   4  písm.  b),  c),  f)  a  g) a § 54b odst. 5 písm. a) se nepoužijí při
   uzavírání   smluv  o  platebních  službách  podle  zákona  upravujícího
   platební styk.

   § 54b

   Poskytování informací

   (1)  Spotřebiteli  musí  být  při  jednání  prostřednictvím některého z
   prostředků  komunikace na dálku s dostatečným předstihem před uzavřením
   smlouvy o finančních službách uzavírané na dálku poskytnuty informace o
   dodavateli,  o  poskytované  finanční  službě,  o  smlouvě o finančních
   službách  uzavírané  na dálku a o možných způsobech mimosoudního řešení
   sporů nebo možných náhradách z garančních fondů.

   (2)  Spotřebiteli  musí  být  v  souladu  s odstavcem 1 poskytnuty tyto
   informace o dodavateli:

   a)  obchodní  firma, název nebo jméno a příjmení a identifikační číslo,
   pokud mu bylo přiděleno, dodavatele,

   b) hlavní předmět podnikání dodavatele,

   c)   sídlo  dodavatele,  který  je  právnickou  osobou,  nebo  bydliště
   dodavatele,  který je fyzickou osobou, případně jiné adresy, které mají
   význam pro vztah mezi spotřebitelem a dodavatelem,

   d)  obchodní  firma, název nebo jméno a příjmení a identifikační číslo,
   pokud  mu bylo přiděleno, zástupce dodavatele v členském státě Evropské
   unie,  ve  kterém  má  spotřebitel  bydliště,  jestliže takový zástupce
   existuje (dále jen "zástupce dodavatele"),

   e) sídlo zástupce dodavatele, který je právnickou osobou, nebo bydliště
   zástupce  dodavatele,  který  je fyzickou osobou, případně jiné adresy,
   které mají význam pro vztah mezi spotřebitelem a zástupcem dodavatele,

   f)  obchodní  firma,  název  nebo  jméno  a  příjmení zprostředkovatele
   uzavření smlouvy o finančních službách uzavírané na dálku s dodavatelem
   (dále  jen  "zprostředkovatel"),  a  identifikační číslo, pokud mu bylo
   přiděleno, pokud s takovýmto zprostředkovatelem spotřebitel jedná,

   g) titul, na základě kterého zprostředkovatel se spotřebitelem jedná,

   h)  sídlo  zprostředkovatele, který je právnickou osobou, nebo bydliště
   zprostředkovatele,  který  je  fyzickou  osobou,  případně jiné adresy,
   které mají význam pro vztah mezi spotřebitelem a zprostředkovatelem,

   i) informace o tom, zda je dodavatel registrován v obchodním nebo jiném
   obdobném  rejstříku  a  pokud je dodavatel registrován, pak informace o
   jeho   registračním   čísle   nebo   jiném   odpovídajícím   prostředku
   identifikace dodavatele v takovém rejstříku,

   j)  název  a  sídlo  orgánu  odpovědného za výkon dohledu nebo státního
   dozoru  nad  činností  dodavatele,  pokud  dodavatel podniká na základě
   povolení.

   (3)  Spotřebiteli  musí  být  v  souladu  s odstavcem 1 poskytnuty tyto
   informace o poskytované finanční službě:

   a) název a hlavní charakteristiky poskytované služby,

   b)  celková  cena  poskytované  služby  pro  spotřebitele  včetně všech
   poplatků,   daní   placených   prostřednictvím   dodavatele   a  jiných
   souvisejících nákladů; nelze-li přesnou celkovou cenu určit předem, pak
   veškeré   informace   o   způsobu   výpočtu   konečné  ceny  umožňující
   spotřebiteli ověřit si konečnou cenu,

   c)  možná  rizika  mimo  kontrolu  dodavatele  spojená  s  poskytovanou
   finanční službou, včetně případného upozornění, že minulé výnosy nejsou
   zárukou výnosů budoucích,

   d)   existence   dalších   daní  nebo  nákladů,  které  nejsou  hrazeny
   prostřednictvím dodavatele nebo jím nejsou vybírány,

   e)  případná  omezení období, po které zůstávají poskytnuté informace v
   platnosti,

   f)  možné  způsoby  placení  za  poskytnutou službu a způsob poskytnutí
   služby,

   g)  případné  dodatečné  náklady pro spotřebitele za použití prostředků
   komunikace na dálku, pokud jsou dodavatelem účtovány.

   (4)  Spotřebiteli  musí  být  v  souladu  s odstavcem 1 poskytnuty tyto
   informace o smlouvě o finančních službách uzavírané na dálku:

   a)  o  možnosti či nemožnosti odstoupit od smlouvy podle § 54c odst. 1,
   zejména  o lhůtách k jeho uplatnění, podmínkách jeho uplatnění, částce,
   jejíž  zaplacení  může být na spotřebiteli požadováno podle § 54c odst.
   6, a informace o důsledcích neuplatnění práva na odstoupení od smlouvy,

   b)  o  minimální době trvání smlouvy o finančních službách uzavírané na
   dálku  v  případě  trvajícího  nebo  opakovaného poskytování finančních
   služeb,

   c)  o právu dodavatele nebo spotřebitele na předčasné nebo jednostranné
   ukončení  smlouvy  o  finančních službách uzavírané na dálku na základě
   smluvních podmínek, včetně případných smluvních pokut,

   d)  praktické pokyny pro uplatnění práva na odstoupení, obsahující mimo
   jiné adresu, na niž má být zasláno oznámení o odstoupení,

   e) označení členského státu nebo členských států Evropské unie, jejichž
   právní  předpisy  bere  dodavatel  za  základ  pro  vytvoření vztahů se
   spotřebitelem před uzavřením smlouvy o finančních službách uzavírané na
   dálku,

   f)  o  smluvní  doložce o rozhodném právu smlouvy o finančních službách
   uzavírané  na dálku a o příslušnosti soudu v případě sporů vzniklých ze
   smlouvy o finančních službách uzavírané na dálku,

   g)  o jazyku, případně jazycích, ve kterých bude dodavatel se souhlasem
   spotřebitele  komunikovat  se  spotřebitelem  během  trvání  smlouvy  o
   finančních  službách uzavírané na dálku a ve kterých budou spotřebiteli
   poskytnuty smluvní podmínky a další informace podle tohoto paragrafu.

   (5)  Spotřebiteli  musí  být  v  souladu  s odstavcem 1 poskytnuty tyto
   informace  o možných způsobech nápravy porušení povinností ze smlouvy o
   finančních službách uzavírané na dálku:

   a)   o   existenci   a   způsobu   mimosoudního   vyřizování  stížností
   spotřebitelů,  včetně  možnosti  obrátit  se  se stížností na příslušný
   orgán dohledu,

   b)  o existenci garančních fondů, zejména Garančního fondu obchodníků s
   cennými papíry, a Fondu pojištění vkladů.

   (6)  Z informací poskytnutých podle odstavců 2 až 5 musí být patrno, že
   slouží k obchodním účelům.

   (7)   Informace   poskytnuté  spotřebiteli  před  uzavřením  smlouvy  o
   finančních  službách  uzavírané na dálku musí být v souladu s uzavřenou
   smlouvou.

   (8) Veškeré smluvní podmínky a informace podle odstavců 2 až 5 musí být
   dány spotřebiteli k dispozici písemně v dostatečném předstihu před tím,
   než  je  spotřebitel smlouvou uzavíranou na dálku nebo nabídkou na její
   uzavření vázán.

   (9)  Jestliže  byla  smlouva  o  finančních službách uzavíraná na dálku
   uzavřena  na  žádost  spotřebitele  s použitím prostředků komunikace na
   dálku,  které  neumožňují  poskytnutí  smluvních podmínek a informací v
   souladu  s  odstavcem  8,  musí  dodavatel  splnit svou povinnost podle
   odstavce 8 okamžitě po uzavření této smlouvy.

   (10)  V  případě  hlasové telefonní komunikace musí být spotřebiteli na
   začátku  hovoru  zahájeného  dodavatelem  sdělen obchodní účel hovoru a
   informace sloužící k dostatečné identifikaci dodavatele. Jestliže s tím
   vysloví  spotřebitel  souhlas,  je možné mu místo informací uvedených v
   odstavcích  2  až 5 sdělit pouze informace o osobě, která je v kontaktu
   se  spotřebitelem,  a  její  spojení  s  dodavatelem  a informace podle
   odstavce  3  písm.  a), b) a d) a podle odstavce 4 písm. a), s výjimkou
   informace  o  důsledcích  neuplatnění  práva pro odstoupení od smlouvy.
   Dodavatel  dále informuje spotřebitele o tom, že další informace jsou k
   dispozici   na   vyžádání,  a  o  povaze  těchto  informací.  Povinnost
   dodavatele dodat informace podle odstavce 8 tím není dotčena.

   (11)  Spotřebitel  má  právo  obdržet  kdykoli  během  trvání smlouvy o
   finančních  službách uzavírané na dálku na svou žádost smluvní podmínky
   v  tištěné podobě, případně změnit způsob komunikace na dálku, pokud to
   není  v  rozporu  s  povahou  poskytovaných  finančních  služeb  nebo s
   uzavřenou smlouvou o finančních službách uzavíranou na dálku.

   (12)  Pokud  dodavatel  při  uzavírání  smlouvy  o  finančních službách
   uzavírané  na  dálku neposkytne spotřebiteli informace podle odstavců 1
   až  11  nebo  mu  poskytne  klamavé  informace, má spotřebitel právo od
   uzavřené  smlouvy  o  finančních službách uzavírané na dálku odstoupit.
   Toto  právo může spotřebitel uplatnit ve lhůtě 3 měsíců ode dne, kdy se
   o  porušení  povinností  dodavatele  podle  odstavců  1 až 11 dozví. Na
   odstoupení  spotřebitele od smlouvy se použijí ustanovení § 54c odst. 6
   až 9 obdobně.

   § 54c

   Právo na odstoupení

   (1)  Od smlouvy o finančních službách uzavírané na dálku má spotřebitel
   právo  odstoupit bez uvedení důvodů a bez jakékoli smluvní sankce (dále
   jen  "právo  na  odstoupení")  ve  lhůtě  14  dnů ode dne uzavření této
   smlouvy  nebo  ve lhůtě 14 dnů ode dne, kdy mu byly předány informace v
   souladu  s  §  54b  odst.  8  nebo  9,  nastal-li tento den po uzavření
   smlouvy.  Od  smlouvy  o  penzijním  připojištění uzavírané na dálku má
   spotřebitel  právo  na odstoupení ve lhůtě 30 dnů ode dne uzavření této
   smlouvy  nebo  ve lhůtě 30 dnů ode dne, kdy mu byly předány informace v
   souladu  s  §  54b  odst.  8  nebo  9,  nastal-li tento den po uzavření
   smlouvy.

   (2)  Spotřebitel  nemá právo na odstoupení u finančních služeb, jejichž
   cena  závisí  na  pohybech  cen  na  finančních trzích, které dodavatel
   nemůže  ovlivnit, jako jsou služby vztahující se k devizovým hodnotám a
   investičním  nástrojům^2d). Právo na odstoupení dále spotřebitel nemá u
   smluv, z nichž bylo zcela splněno oběma smluvními stranami na výslovnou
   žádost spotřebitele před výkonem spotřebitelova práva na odstoupení.

   (3)  Spotřebitel  vykoná  své  právo  na  odstoupení oznámením zaslaným
   prokazatelným způsobem v souladu s praktickými pokyny podle § 54b odst.
   4  písm.  d); lhůta k uplatnění práva na odstoupení je zachována, pokud
   bylo oznámení písemně odesláno před uplynutím této lhůty.

   (4)  Pokud  je  se  smlouvou  o finančních službách uzavíranou na dálku
   spojena  jiná  smlouva  uzavíraná  na  dálku  vztahující  se ke službám
   poskytovaným  dodavatelem  nebo  jinou  osobou  na  základě  smlouvy  s
   dodavatelem,  pak  se  tato  smlouva od počátku ruší, pokud spotřebitel
   využije své právo na odstoupení podle odstavce 1.

   (5) Ve lhůtě pro odstoupení podle odstavce 1 může dodavatel začít plnit
   smlouvu  o  finančních  službách  uzavíranou na dálku až poté, co s tím
   spotřebitel vysloví souhlas.

   (6)  Odstoupí-li spotřebitel od smlouvy o finančních službách uzavírané
   na  dálku,  dodavatel po něm může požadovat neprodlené zaplacení částky
   pouze za do té doby skutečně poskytnutou službu. Požadovaná částka musí
   být přiměřená rozsahu již poskytnuté služby.

   (7)  Dodavatel  nesmí  od  spotřebitele  požadovat  zaplacení částky za
   poskytnutou  službu podle odstavce 6, pokud zahájil plnění smlouvy před
   uplynutím   lhůty   pro   odstoupení  podle  odstavce  1  bez  souhlasu
   spotřebitele  nebo pokud neprokáže, že spotřebitele informoval o částce
   podle § 54b odst. 4 písm. a).

   (8) Dodavatel je povinen bez zbytečného odkladu, nejpozději ve lhůtě 30
   dnů  ode  dne odstoupení, kdy mu bylo doručeno oznámení o odstoupení od
   smlouvy  o  finančních  službách  uzavírané  na dálku podle odstavce 3,
   vrátit  spotřebiteli  všechny  peněžní  prostředky  od  něj  přijaté na
   základě  smlouvy  o  finančních službách uzavírané na dálku, s výjimkou
   částky  zaplacené  spotřebitelem  za  již skutečně poskytnuté služby na
   základě této smlouvy podle odstavce 6.

   (9)  Spotřebitel je povinen bez zbytečného odkladu, nejpozději ve lhůtě
   30  dnů  ode  dne,  kdy  zaslal  dodavateli oznámení o odstoupení podle
   odstavce 3, vrátit dodavateli všechny jím poskytnuté peněžní prostředky
   nebo  jiný  majetek  od  něj  přijatý  na  základě smlouvy o finančních
   službách uzavírané na dálku.

   § 54d

   (1)  Pokud dodavatel poskytne spotřebiteli finanční službu bez výslovné
   objednávky  spotřebitele,  nemá  spotřebitel  povinnost  za tuto službu
   zaplatit  a  neplynou  mu z této skutečnosti ani žádné jiné povinnosti.
   Mlčení   spotřebitele   nelze   považovat  za  souhlas  s  poskytováním
   finančních služeb.

   (2)  Na  smlouvy  o  finančních  službách uzavírané na dálku se obdobně
   použijí ustanovení o spotřebitelských smlouvách podle § 55 a 56.

   (3)  Provozovatel  prostředku  komunikace  na dálku zajistí, aby na jím
   provozovaném prostředku komunikace na dálku nebyly poskytovány finanční
   služby  poskytované  na dálku, pokud byly pravomocným soudním rozsudkem
   nebo  správním rozhodnutím označeny jako nesplňující požadavky týkající
   se spotřebitelských smluv stanovené tímto zákonem.

   (4)  Aniž  je  dotčeno ustanovení § 54c odst. 7, nese důkazní břemeno o
   splnění  svých  povinností  informovat spotřebitele a důkazní břemeno o
   získání souhlasu spotřebitele s uzavřením, popřípadě s plněním, smlouvy
   o  finančních  službách  uzavírané na dálku dodavatel. Jakékoli smluvní
   ujednání,  které  stanovuje,  že  důkazní  břemena podle předchozí věty
   nese, byť jen z části, spotřebitel, je nepřípustné ve smyslu § 56 odst.
   3.

   § 55

   (1)  Smluvní  ujednání  spotřebitelských  smluv  se nemohou odchýlit od
   zákona  v  neprospěch spotřebitele. Spotřebitel se zejména nemůže vzdát
   práv,  které  mu  zákon  poskytuje,  nebo  jinak  zhoršit  své  smluvní
   postavení.

   (2) Ujednání ve spotřebitelských smlouvách podle § 56 jsou neplatná.

   (3)  V  pochybnostech o významu spotřebitelských smluv platí výklad pro
   spotřebitele příznivější.

   § 56

   (1)  Spotřebitelské smlouvy nesmějí obsahovat ujednání, která v rozporu
   s   požadavkem   dobré  víry  znamenají  k  újmě  spotřebitele  značnou
   nerovnováhu v právech a povinnostech stran.

   (2)  Ustanovení  odstavce  1  se  nevztahuje na smluvní ujednání, která
   vymezují předmět plnění smlouvy nebo cenu plnění.

   (3) Nepřípustná jsou zejména smluvní ujednání, která

   a)   vylučují   nebo  omezují  odpovědnost  dodavatele  za  jednání  či
   opomenutí, kterým byla spotřebiteli způsobena smrt či újma na zdraví,

   b)  vylučují nebo omezují práva spotřebitele při uplatnění odpovědnosti
   za vady či odpovědnosti za škodu,

   c)  stanoví,  že  smlouva  je  pro spotřebitele závazná, zatímco plnění
   dodavatele  je vázáno na splnění podmínky, jejíž uskutečnění je závislé
   výlučně na vůli dodavatele,

   d)  dovolují dodavateli, aby spotřebiteli nevydal jím poskytnuté plnění
   i  v  případě,  že  spotřebitel neuzavře smlouvu s dodavatelem či od ní
   odstoupí,

   e) opravňují dodavatele odstoupit od smlouvy bez smluvního či zákonného
   důvodu a spotřebitele nikoli,

   f)  opravňují  dodavatele,  aby  bez  důvodů hodných zvláštního zřetele
   vypověděl smlouvu na dobu neurčitou bez přiměřené výpovědní doby,

   g)  zavazují  spotřebitele  k plnění podmínek, s nimiž se neměl možnost
   seznámit před uzavřením smlouvy,

   h)  dovolují dodavateli jednostranně změnit smluvní podmínky bez důvodu
   sjednaného ve smlouvě,

   i)  stanoví, že cena zboží či služeb bude určena v době jejich splnění,
   nebo  dodavatele  opravňují  k  zvýšení  ceny  zboží či služeb, aniž by
   spotřebitel  byl  oprávněn  od smlouvy odstoupit, je-li cena sjednaná v
   době uzavření smlouvy při splnění podstatně překročena,

   j)  přikazují  spotřebiteli, aby splnil všechny závazky i v případě, že
   dodavatel nesplnil závazky, které mu vznikly,

   k)  dovolují  dodavateli  převést  práva  a  povinnosti  ze smlouvy bez
   souhlasu  spotřebitele,  dojde-li  převodem ke zhoršení dobytnosti nebo
   zajištění pohledávky spotřebitele.

   § 57

   (1)  Byla-li  spotřebitelská  smlouva  uzavřena mimo prostory obvyklé k
   podnikání  dodavatele  nebo  nemá-li  dodavatel  žádné  stálé  místo  k
   podnikání,  může  spotřebitel od smlouvy písemně odstoupit do 14 dnů od
   jejího  uzavření;  nedošlo-li  dosud ke splnění dodávky zboží či služeb
   dodavatelem,  může  od  smlouvy  odstoupit  bez  uvedení  důvodů  a bez
   jakékoliv  sankce  do  1 měsíce. To neplatí ohledně smluv o opravě nebo
   údržbě  provedené  v  místě určeném spotřebitelem na jeho žádost, pokud
   dodavatel neprovedl jinou než vyžádanou opravu nebo údržbu nebo nedodal
   jiné  zboží  než  nutné  k  provedení  opravy nebo údržby. Dodavatel je
   zároveň povinen vrátit spotřebiteli zaplacené finanční částky do 30 dnů
   od odstoupení od smlouvy.

   (2) Dodavatel musí spotřebitele písemně upozornit na právo odstoupit od
   smlouvy  nejpozději  při  uzavření  smlouvy;  písemné  upozornění  musí
   obsahovat  i označení osoby, u níž je třeba toto právo uplatnit, včetně
   bydliště či sídla takové osoby.

   (3)   Při  porušení  povinnosti  stanovené  v  předchozím  odstavci  má
   spotřebitel právo odstoupit od smlouvy do 1 roku od jejího uzavření.

   (4) Ustanovení předchozích odstavců se nevztahují na smlouvy

   a)  jejichž  předmětem  je  výstavba,  prodej,  nájem nebo jiné právo k
   nemovitosti, s výjimkou smluv o jejích opravách a o dodávce zařízení do
   ní začleněných,

   b)  na  dodávku  potravin  nebo  jiného zboží běžné spotřeby dodávaného
   stálými  doručovateli  do  domácnosti  spotřebitele  nebo do jiného jím
   určeného místa,

   c)  na  dodávku  zboží  nebo služeb, které byly uzavřeny podle katalogu
   dodavatele,  s nímž se spotřebitel měl možnost seznámit v nepřítomnosti
   dodavatele,  za předpokladu, že mezi stranami má pokračovat spojení při
   plnění  uzavřené nebo jiné smlouvy, a za předpokladu, že spotřebitel má
   právo  odstoupit  od  smlouvy nejméně do 7 dnů od převzetí zboží a je s
   tímto právem seznámen v katalogu nebo ve smlouvě,

   d) pojistné a o cenných papírech.

   Smlouvy,  ve  kterých  se sjednává dočasné užívání ubytovacího zařízení
   nebo s tím spojené služby

   § 58

   (1)  Ustanovení  §  59  až 71 se použijí na spotřebitelskou smlouvu, ve
   které se za úplatu sjednává

   a)  užívání  jednoho  nebo  více ubytovacích zařízení na více než jeden
   časový  úsek,  je-li smlouva uzavřena na dobu delší než 1 rok (dále jen
   „dočasné užívání ubytovacího zařízení“),

   b)  výhoda  spojená  s ubytováním, je-li smlouva uzavřena na dobu delší
   než 1 rok (dále jen „dlouhodobý rekreační produkt“),

   c)  pomoc  při  úplatném převodu dočasného užívání ubytovacího zařízení
   nebo dlouhodobého rekreačního produktu (dále jen „další prodej“), nebo

   d)  účast  ve  výměnném  systému, který umožňuje spotřebitelům vzájemně
   převést  právo  užívat  ubytovací  zařízení  nebo jiné služby spojené s
   dočasným užíváním ubytovacího zařízení (dále jen „výměna“).

   (2) Ustanovení § 59 až 71 se použijí i na smlouvu o smlouvě budoucí, ve
   které se spotřebitel zavazuje uzavřít smlouvu podle odstavce 1.

   § 59

   Pokud  smlouva  podle  §  58  obsahuje ujednání, které umožňuje obnovit
   smlouvu  nebo  prodloužit  závazek  bez výslovného projevu spotřebitele
   tak, že celková doba trvání závazku může přesáhnout jeden rok, má se za
   to, že je smlouva uzavřena na dobu delší než jeden rok.

   § 60

   Informace poskytované před uzavřením smlouvy

   (1)  Poskytovatel,  za  kterého se pro účely § 58 až 71 považuje osoba,
   která  jedná v rámci své obchodní nebo jiné podnikatelské činnosti nebo
   kdokoliv,  kdo  jedná  jejím  jménem  nebo v jejím zastoupení, poskytne
   spotřebiteli  s  dostatečným  časovým  předstihem  předtím,  než strany
   uzavřou  smlouvu  podle § 58 nebo než je spotřebitel vázán svým návrhem
   na  uzavření  smlouvy  podle  §  58,  bezplatně  na  formuláři jasným a
   srozumitelným  způsobem informace, které spolu s náležitostmi formuláře
   stanoví vláda nařízením.

   (2)  Poskytovatel  rovněž  výslovně upozorní spotřebitele na jeho právo
   odstoupit  od smlouvy, na délku lhůty pro odstoupení a na zákaz přijetí
   záloh,  jiných  plnění  nebo  jejich  zajištění  v  průběhu  lhůty  pro
   odstoupení.

   § 61

   (1)  Poskytovatel  je  povinen  v  každé reklamě nebo nabídce dočasného
   užívání   ubytovacího   zařízení,  dlouhodobého  rekreačního  produktu,
   dalšího prodeje nebo výměny uvést, jak a kde lze získat informace podle
   § 60 odst. 1.

   (2)  Jsou-li dočasné užívání ubytovacího zařízení, dlouhodobý rekreační
   produkt,  další  prodej  nebo  výměna  nabízeny  v rámci nabídkové nebo
   prodejní  akce,  je  poskytovatel  povinen  na  pozvánce zřetelně uvést
   obchodní  účel  a  povahu  akce  a  po  celou dobu trvání této akce dát
   spotřebiteli k dispozici informace podle § 60 odst. 1.

   § 62

   Informace uváděné ve smlouvě

   (1)   Součástí  smlouvy  podle  §  58  musí  být  informace  poskytnuté
   poskytovatelem spotřebiteli podle § 60 odst. 1. To neplatí, jestliže si
   změnu  v  obsahu smlouvy smluvní strany výslovně sjednaly nebo pokud je
   změna   vyvolána  nepředvídatelnými  okolnostmi,  které  jsou  na  vůli
   poskytovatele nezávislé a kterým nebylo možné zabránit.

   (2)  Má-li se obsah smlouvy lišit od informací podle § 60 odst. 1, musí
   poskytovatel spotřebitele na změny písemně upozornit tak, aby k nim měl
   spotřebitel  snadný  přístup,  a to ještě před uzavřením smlouvy. Změny
   musí být ve smlouvě výslovně označeny.

   (3)  Poskytovatel uvede ve smlouvě bydliště, místo podnikání nebo sídlo
   každé ze smluvních stran a datum a místo jejího uzavření.

   § 63

   (1)  Poskytovatel  zajistí,  aby  ujednání  o  právu  na  odstoupení od
   smlouvy,  o délce lhůty pro odstoupení a o zákazu přijetí záloh, jiných
   plnění  nebo  jejich  zajištění v průběhu lhůty pro odstoupení podepsal
   spotřebitel každé zvlášť.

   (2)  Součástí  smlouvy podle § 58 je formulář pro odstoupení od smlouvy
   vyplněný poskytovatelem. Náležitosti formuláře stanoví vláda nařízením.

   (3)  Poskytovatel  ihned  po  uzavření  smlouvy předá spotřebiteli její
   podepsané vyhotovení.

   § 64

   (1)  Informace  podle  §  60 odst. 1 poskytne poskytovatel spotřebiteli
   písemně, a to tak, aby k nim měl spotřebitel snadný přístup.

   (2) Smlouva podle § 58 musí být uzavřena písemně.

   (3) Odstoupení od smlouvy musí být vždy učiněno písemně.

   § 65

   Jazyk

   (1)  Má-li  spotřebitel  bydliště v některém z členských států Evropské
   unie  nebo  v  některém ze států tvořících Evropský hospodářský prostor
   nebo  je-li  státním  příslušníkem  některého  z  těchto států, musí mu
   poskytovatel   informace  stanovené  v  §  60  poskytnout  podle  volby
   spotřebitele  v  jazyce  nebo  v jednom z jazyků tohoto státu, pokud se
   jedná  o  úřední  jazyk Evropské unie nebo některého ze států tvořících
   Evropský hospodářský prostor.

   (2)  Smlouva  podle  §  58 musí být uzavřena podle volby spotřebitele v
   jazyce  členského státu Evropské unie nebo některého ze států tvořících
   Evropský hospodářský prostor, v němž má spotřebitel bydliště nebo jehož
   je  státním  příslušníkem,  pokud se jedná o úřední jazyk Evropské unie
   nebo některého ze států tvořících Evropský hospodářský prostor. Liší-li
   se  tento  jazyk od jazyka členského státu Evropské unie nebo některého
   ze  států  tvořících  Evropský  hospodářský  prostor, na jehož území se
   nachází nemovitost nebo její část, na niž se vztahuje smlouva, ve které
   se  sjednává  dočasné  užívání ubytovacího zařízení, předá poskytovatel
   spotřebiteli  překlad  textu smlouvy do tohoto jazyka, pokud se jedná o
   úřední  jazyk  Evropské unie nebo některého ze států tvořících Evropský
   hospodářský prostor.

   § 66

   (1)  Uzavřel-li  spotřebitel  smlouvu,  ve které se sjednává dlouhodobý
   rekreační  produkt,  nepřihlíží se k ujednání, které ho zavazuje hradit
   platby  na  základě  této  smlouvy  jinak  než  v rovnoměrných platbách
   rozdělených do ročních splátek v téže výši. To neplatí, pokud si strany
   sjednají  změnu  výše  ročních splátek po prvním roce podle vývoje cen.
   Výzvu  k provedení splátky zašle poskytovatel spotřebiteli písmeně vždy
   nejpozději 14 dnů přede dnem splatnosti.

   (2)  Spotřebitel  má  právo  závazek  ze  smlouvy,  kterou  byl sjednán
   dlouhodobý  rekreační  produkt,  po  zaplacení  druhé  splátky  písemně
   vypovědět  bez uvedení důvodu ve lhůtě 14 dnů ode dne, kdy byl vyzván k
   zaplacení  kterékoliv  následující  splátky;  lhůta je zachována, pokud
   spotřebitel  před  jejím  uplynutím  výpověď  alespoň odešle. V takovém
   případě  nemá  poskytovatel právo požadovat po spotřebiteli žádné další
   plnění.

   § 67

   Odstoupení od smlouvy

   (1)  Spotřebitel  má  právo odstoupit od smlouvy podle § 58 ve lhůtě 14
   dnů  od  jejího  uzavření  bez  uvedení  důvodu a bez jakékoliv sankce.
   Byla-li  mu  již  poskytnuta  služba,  není z toho poskytovateli ničeho
   povinen.

   (2)  Neobdrží-li spotřebitel alespoň jedno vyhotovení smlouvy zároveň s
   jejím  uzavřením,  počne  mu  běžet lhůta pro odstoupení od smlouvy ode
   dne, kdy toto vyhotovení obdrží.

   (3)  Nepředá-li  poskytovatel  spotřebiteli řádně vyplněný formulář pro
   odstoupení  od  smlouvy podle § 63 odst. 2, činí lhůta pro odstoupení 1
   rok a 14 dnů ode dne, kdy byla smlouva uzavřena, popřípadě ode dne, kdy
   spotřebitel obdržel její vyhotovení, nastal-li tento den později. Je-li
   spotřebiteli  předán  řádně vyplněný formulář pro odstoupení od smlouvy
   písemně  do  1  roku  ode dne, kdy byla smlouva uzavřena, popřípadě ode
   dne,  kdy  spotřebitel  obdržel  její  vyhotovení, nastal- li tento den
   později,   končí   lhůta  pro  odstoupení  čtrnáctým  dnem  od  předání
   formuláře.

   (4)  Neposkytl-li  poskytovatel spotřebiteli informace podle § 60 odst.
   1,  činí lhůta pro odstoupení od smlouvy 3 měsíce a 14 dnů ode dne, kdy
   byla  smlouva uzavřena, popřípadě ode dne, kdy spotřebitel obdržel její
   vyhotovení,  nastal-li  tento  den později. Byly-li však tyto informace
   spotřebiteli poskytnuty do 3 měsíců ode dne, kdy byla smlouva uzavřena,
   popřípadě  ode  dne, kdy spotřebitel obdržel její vyhotovení, nastal-li
   tento  den  později,  končí  lhůta  pro  odstoupení  čtrnáctým  dnem od
   poskytnutí informací.

   (5)  Lhůta  k  uplatnění  práva  na odstoupení od smlouvy je zachována,
   pokud  je  odstoupení  od smlouvy spotřebitelem odesláno před uplynutím
   této lhůty.

   Zvláštní ustanovení o odstoupení od smlouvy

   § 68

   Uzavírá-li  spotřebitel  současně smlouvu, ve které se sjednává dočasné
   užívání  ubytovacího  zařízení, a smlouvu, ve které se sjednává výměna,
   běží  pro  obě smlouvy pouze jedna lhůta určená podle smlouvy, ve které
   se sjednává dočasné užívání ubytovacího zařízení.

   § 69

   (1)  Dokud  neuplyne  lhůta  pro  odstoupení  od  smlouvy,  ve které se
   sjednává  dočasné  užívání  ubytovacího  zařízení, dlouhodobý rekreační
   produkt  nebo výměna, nesmí poskytovatel ani jiná osoba po spotřebiteli
   požadovat  ani  přijmout na základě této smlouvy platbu zálohy ani jiné
   plnění  nebo  jejich  zajištění. Uzná-li v této době spotřebitel dluh z
   této smlouvy, je uznání dluhu neplatné.

   (2)  V  případě  smlouvy,  ve  které  se  sjednává  další prodej, nesmí
   poskytovatel  ani  jiná  osoba  po  spotřebiteli požadovat ani přijmout
   jakékoli  platby  záloh  ani  jiné  plnění nebo jejich zajištění, dokud
   nedojde k nabytí nebo převodu práva, nebo dokud povinnost poskytovatele
   z  této smlouvy nezanikne z jiného právního důvodu. Uzná-li v této době
   spotřebitel dluh z této smlouvy, je uznání dluhu neplatné.

   § 70

   Odstoupí-li  spotřebitel  od  smlouvy,  ve  které  se  sjednává dočasné
   užívání   ubytovacího   zařízení  nebo  dlouhodobý  rekreační  produkt,
   vztahují  se  účinky  odstoupení  i  na  smlouvu,  ve které se sjednává
   výměna, jakož i na každou další vedlejší smlouvu nebo ujednání, aniž by
   s tím byly spojeny jakékoliv náklady pro spotřebitele.

   § 71

   Je-li  finanční závazek spotřebitele hrazen odloženou platbou, půjčkou,
   úvěrem   nebo   jinou   obdobnou  finanční  službou,  kterou  poskytuje
   spotřebiteli  poskytovatel  nebo  třetí  osoba na základě ujednání mezi
   touto  třetí  osobou a poskytovatelem, vztahují se účinky odstoupení od
   smlouvy  podle  § 58 i na smlouvu o odložené platbě, půjčce, úvěru nebo
   jiné  obdobné  finanční  službě,  aniž  by s tím byly spojeny jakékoliv
   náklady pro spotřebitele.

   § 72

   zrušen

   § 73

   zrušen

   § 74

   zrušen

   § 75

   zrušen

   § 76

   zrušen

   § 77

   zrušen

   § 78

   zrušen

   § 79

   zrušen

   § 80

   zrušen

   § 81

   zrušen

   § 82

   zrušen

   § 83

   zrušen

   § 84

   zrušen

   § 85

   zrušen

   § 86

   zrušen

   § 87

   zrušen

   § 88

   zrušen

   § 89

   zrušen

   § 90

   zrušen

   § 91

   zrušen

   § 92

   zrušen

   § 93

   zrušen

   § 94

   zrušen

   § 95

   zrušen

   § 96

   zrušen

   § 97

   zrušen

   § 98

   zrušen

   § 99

   zrušen

   HLAVA OSMÁ

   Promlčení

   § 100

   (1)  Právo  se  promlčí, jestliže nebylo vykonáno v době v tomto zákoně
   stanovené  (§  101  až  110).  K promlčení soud přihlédne jen k námitce
   dlužníka.   Dovolá-li  se  dlužník  promlčení,  nelze  promlčené  právo
   věřiteli přiznat.

   (2) Promlčují se všechna práva majetková s výjimkou práva vlastnického.
   Tím není dotčeno ustanovení § 105. Zástavní práva se nepromlčují dříve,
   než zajištěná pohledávka.

   (3)  Nepromlčují se rovněž práva z vkladů na vkladních knížkách nebo na
   jiných formách vkladů a běžných účtech, pokud vkladový vztah trvá.

   Promlčecí doba

   § 101

   Pokud  není  v  dalších  ustanoveních  uvedeno jinak, je promlčecí doba
   tříletá a běží ode dne, kdy právo mohlo být vykonáno poprvé.

   § 102

   U  práv,  která  musí  být  uplatněna  nejprve u fyzické nebo právnické
   osoby,  počíná  běžet  promlčecí  doba  ode  dne,  kdy bylo právo takto
   uplatněno.

   § 103

   Bylo-li  dohodnuto  plnění  ve  splátkách,  počíná běžet promlčecí doba
   jednotlivých  splátek  ode  dne  jejich  splatnosti.  Stane-li  se  pro
   nesplnění  některé  ze  splátek splatným celý dluh (§ 565), počne běžet
   promlčecí doba ode dne splatnosti nesplněné splátky.

   § 104

   zrušen

   § 105

   Jde-li  o  právo  oprávněného  dědice na vydání dědictví (§ 485), počne
   běžet  promlčecí  doba  od  právní  moci  rozhodnutí, jímž bylo dědické
   řízení skončeno.

   § 106

   (1)  Právo  na  náhradu  škody  se  promlčí za dva roky ode dne, kdy se
   poškozený dozví o škodě a o tom, kdo za ni odpovídá.

   (2)  Nejpozději se právo na náhradu škody promlčí za tři roky, a jde-li
   o škodu způsobenou úmyslně, za deset let ode dne, kdy došlo k události,
   z níž škoda vznikla; to neplatí, jde-li o škodu na zdraví.

   (3)  Jestliže  škoda  vznikla  porušením  právní  povinnosti v důsledku
   poskytnutí, nabídnutí nebo přislíbení úplatku^2e) jiným než poškozeným,
   anebo   v   důsledku  přímého  nebo  nepřímého  vyžadování  úplatku  od
   poškozeného  (dále  jen  "korupční  jednání"),  právo  na náhradu takto
   vzniklé  škody se promlčí za tři roky ode dne, kdy se poškozený dozví o
   škodě  a  o tom, kdo za ni odpovídá, nejdéle však za deset let ode dne,
   kdy došlo ke korupčnímu jednání.

   § 107

   (1)  Právo  na vydání plnění z bezdůvodného obohacení se promlčí za dva
   roky ode dne, kdy se oprávněný dozví, že došlo k bezdůvodnému obohacení
   a kdo se na jeho úkor obohatil.

   (2)  Nejpozději  se  právo  na  vydání  plnění z bezdůvodného obohacení
   promlčí  za tři roky, a jde-li o úmyslné bezdůvodné obohacení, za deset
   let ode dne, kdy k němu došlo.

   (3) Jsou-li účastníci neplatné nebo zrušené smlouvy povinni vzájemně si
   vrátit vše, co podle ní dostali, přihlédne soud k námitce promlčení jen
   tehdy, jestliže by i druhý účastník mohl promlčení namítat.

   § 108

   Práva  z  přepravy se promlčují za jeden rok s výjimkou práv na náhradu
   škody u přepravy osob.

   § 109

   Právo  odpovídající  věcnému břemenu se promlčí, není-li po dobu deseti
   let vykonáváno.

   § 110

   (1)  Bylo-li  právo  přiznáno pravomocným rozhodnutím soudu nebo jiného
   orgánu,  promlčuje  se  za  deset  let  ode  dne,  kdy  mělo  být podle
   rozhodnutí  plněno. Bylo-li právo dlužníkem písemně uznáno co do důvodu
   i  výše, promlčuje se za deset let ode dne, kdy k uznání došlo; byla-li
   však  v  uznání uvedena lhůta k plnění, běží promlčecí doba od uplynutí
   této lhůty.

   (2)  Stejná  promlčecí doba platí i pro jednotlivé splátky, na něž bylo
   plnění  v  rozhodnutí  nebo  v uznání práva rozloženo; promlčecí doba u
   jednotlivých  splátek  počíná  ode  dne  jejich splatnosti. Stane-li se
   nesplněním  některé  ze splátek splatným celý dluh (§ 565), počne běžet
   desetiletá promlčecí doba od splatnosti nesplněné splátky.

   (3)  Úroky  a  opětující se plnění se promlčují ve třech letech; jde-li
   však  o  práva  pravomocně  přiznaná  nebo  písemně  uznaná, platí tato
   promlčecí  doba,  jen  pokud jde o úroky a opětující se plnění, jejichž
   splatnost nastala po právní moci rozhodnutí nebo po uznání.

   Běh promlčecí doby

   § 111

   Změna v osobě věřitele nebo dlužníka nemá na běh promlčecí doby vliv.

   § 112

   Uplatní-li  věřitel  v  promlčecí  době  právo  u  soudu  nebo u jiného
   příslušného  orgánu  a  v  zahájeném  řízení řádně pokračuje nebo je-li
   ohledně  jeho  práva zahájena mediace podle zákona o mediaci, promlčecí
   doba  neběží od tohoto uplatnění po dobu řízení nebo od tohoto zahájení
   po  dobu  mediace. To platí i o právu, které bylo pravomocně přiznáno a
   pro  které  byl  u soudu nebo u jiného příslušného orgánu navržen výkon
   rozhodnutí.

   § 113

   Jde-li  o  práva  osob, které musí mít zákonného zástupce, nebo o práva
   proti   těmto  osobám,  promlčení  nepočne,  dokud  jim  zástupce  není
   ustanoven.  Již  započaté promlčení probíhá dále, avšak neskončí, dokud
   neuplyne  rok  po tom, kdy těmto osobám bude zákonný zástupce ustanoven
   nebo kdy překážka jinak pomine.

   § 114

   Jde-li  o  právo  mezi zákonnými zástupci na jedné straně a nezletilými
   dětmi  a  jinými  zastoupenými  osobami  na druhé straně, promlčení ani
   nepočíná ani neběží, nejde-li o úroky a opětující se plnění. To platí i
   o právech mezi manžely.

   HLAVA DEVÁTÁ

   Vymezení některých pojmů

   Domácnost

   § 115

   Domácnost  tvoří  fyzické  osoby,  které  spolu  trvale žijí a společně
   uhrazují náklady na své potřeby.

   Osoby blízké

   § 116

   Osobou   blízkou  je  příbuzný  v  řadě  přímé,  sourozenec  a  manžel,
   partner^1a); jiné osoby v poměru rodinném nebo obdobném se pokládají za
   osoby  sobě  navzájem  blízké, jestliže by újmu, kterou utrpěla jedna z
   nich, druhá důvodně pociťovala jako újmu vlastní.

   § 117

   Stupeň  příbuzenství  dvou  osob se určuje podle počtu zrození, jimiž v
   řadě  přímé  pochází jedna od druhé a v řadě pobočné obě od nejbližšího
   společného předka.

   Věci a práva

   § 118

   (1)  Předmětem  občanskoprávních  vztahů  jsou  věci, a pokud to jejich
   povaha připouští, práva nebo jiné majetkové hodnoty.

   (2)  Předmětem občanskoprávních vztahů mohou být též byty nebo nebytové
   prostory.

   § 119

   (1) Věci jsou movité nebo nemovité.

   (2) Nemovitostmi jsou pozemky a stavby spojené se zemí pevným základem.

   § 120

   (1) Součástí věcí je vše, co k ní podle její povahy náleží a nemůže být
   odděleno, aniž by se tím věc znehodnotila.

   (2) Stavba není součástí pozemku.

   § 121

   (1) Příslušenstvím věci jsou věci, které náleží vlastníku věci hlavní a
   jsou jím určeny k tomu, aby byly s hlavní věcí trvale užívány.

   (2)  Příslušenstvím  bytu  jsou  vedlejší místnosti a prostory určené k
   tomu, aby byly s bytem užívány.

   (3)  Příslušenstvím pohledávky jsou úroky, úroky z prodlení, poplatek z
   prodlení a náklady spojené s jejím uplatněním.

   Počítání času

   § 122

   (1)  Lhůta  určená  podle dní počíná dnem, který následuje po události,
   jež je rozhodující pro její počátek. Polovinou měsíce se rozumí patnáct
   dní.

   (2)  Konec  lhůty  určené  podle týdnů, měsíců nebo let připadá na den,
   který  se  pojmenováním  nebo  číslem shoduje se dnem, na který připadá
   událost,  od  níž  lhůta počíná. Není-li takový den v posledním měsíci,
   připadne konec lhůty na jeho poslední den.

   (3)  Připadne-li  poslední  den lhůty na sobotu, neděli nebo svátek, je
   posledním dnem lhůty nejblíže následující pracovní den.

   ČÁST DRUHÁ

   Věcná práva

   HLAVA PRVNÍ

   Vlastnické právo

   § 123

   Vlastník  je  v mezích zákona oprávněn předmět svého vlastnictví držet,
   užívat, požívat jeho plody a užitky a nakládat s ním.

   § 124

   Všichni  vlastníci  mají  stejná  práva a povinnosti a poskytuje se jim
   stejná právní ochrana.

   Nadpis zrušen

   Nadpis zrušen

   § 125

   (1) Zvláštní zákon upravuje vlastnictví k bytům a nebytovým prostorám.

   (2)  Zvláštní zákon stanoví, které věci mohou být předmětem vlastnictví
   pouze státu nebo určených právnických osob.

   § 126

   (1)  Vlastník  má právo na ochranu proti tomu, kdo do jeho vlastnického
   práva neoprávněně zasahuje; zejména se může domáhat vydání věci na tom,
   kdo mu ji neprávem zadržuje.

   (2) Obdobné právo na ochranu má i ten, kdo je oprávněn mít věc u sebe.

   Nadpis zrušen

   § 127

   (1)  Vlastník  věci  se  musí  zdržet všeho, čím by nad míru přiměřenou
   poměrům  obtěžoval  jiného nebo čím by vážně ohrožoval výkon jeho práv.
   Proto  zejména  nesmí  ohrozit  sousedovu  stavbu nebo pozemek úpravami
   pozemku  nebo  úpravami  stavby  na  něm zřízené bez toho, že by učinil
   dostatečné  opatření  na  upevnění  stavby nebo pozemku, nesmí nad míru
   přiměřenou poměrům obtěžovat sousedy hlukem, prachem, popílkem, kouřem,
   plyny,  parami,  pachy,  pevnými a tekutými odpady, světlem, stíněním a
   vibracemi,  nesmí  nechat chovaná zvířata vnikat na sousedící pozemek a
   nešetrně,  popřípadě  v  nevhodné  roční  době  odstraňovat ze své půdy
   kořeny  stromu  nebo  odstraňovat  větve  stromu  přesahující  na  jeho
   pozemek.

   (2)  Je-li  to  potřebné a nebrání-li to účelnému využívání sousedících
   pozemků   a  staveb,  může  soud  po  zjištění  stanoviska  příslušného
   stavebního  úřadu  rozhodnout,  že  vlastník pozemku je povinen pozemek
   oplotit.

   (3)  Vlastníci  sousedících  pozemků  jsou povinni umožnit na nezbytnou
   dobu  a  v  nezbytné  míře vstup na své pozemky, popřípadě na stavby na
   nich  stojící,  pokud  to  nezbytně  vyžaduje  údržba a obhospodařování
   sousedících  pozemků  a staveb. Vznikne-li tím škoda na pozemku nebo na
   stavbě,   je  ten,  kdo  škodu  způsobil,  povinen  ji  nahradit;  této
   odpovědnosti se nemůže zprostit.

   § 128

   (1)  Vlastník  je  povinen  strpět, aby ve stavu nouze nebo v naléhavém
   veřejném  zájmu  byla  na  nezbytnou  dobu v nezbytné míře a za náhradu
   použita jeho věc, nelze-li dosáhnout účelu jinak.

   (2)  Ve veřejném zájmu lze věc vyvlastnit nebo vlastnické právo omezit,
   nelze-li  dosáhnout  účelu  jinak,  a to jen na základě zákona, jen pro
   tento účel a za náhradu.

   Držba

   § 129

   (1)  Držitelem  je  ten,  kdo  s  věcí  nakládá jako s vlastní nebo kdo
   vykonává právo pro sebe.

   (2)  Držet  lze  věci,  jakož  i  práva,  která připouštějí trvalý nebo
   opětovný výkon.

   Nadpis zrušen

   § 130

   (1) Je-li držitel se zřetelem ke všem okolnostem v dobré víře o tom, že
   mu věc nebo právo patří, je držitelem oprávněným. V pochybnostech se má
   za to, že držba je oprávněná.

   (2)  Nestanoví-li  zákon  jinak, má oprávněný držitel stejná práva jako
   vlastník,  zejména  má  též  právo  na  plody  a  užitky z věci po dobu
   oprávněné držby.

   (3)  Oprávněný  držitel  má  vůči vlastníkovi nárok na náhradu nákladů,
   které  účelně  vynaložil na věc po dobu oprávněné držby, a to v rozsahu
   odpovídajícím  zhodnocení  věci  ke dni jejího vrácení. Obvyklé náklady
   související s údržbou a provozem se však nenahrazují.

   § 130a

   zrušen

   § 131

   (1)  Neoprávněný  držitel je povinen vždy vydat věc vlastníkovi spolu s
   jejími  plody  a  užitky  a  nahradit  škodu, která neoprávněnou držbou
   vznikla. Může si odpočítat náklady nutné pro údržbu a provoz věci.

   (2)  Neoprávněný  držitel  si  může  od  věci  oddělit  to, čím ji svým
   nákladem zhodnotil, pokud je to možné bez zhoršení podstaty věci.

   Nabývání vlastnictví

   § 132

   (1)  Vlastnictví  věci  lze  nabýt kupní, darovací nebo jinou smlouvou,
   děděním, rozhodnutím státního orgánu nebo na základě jiných skutečností
   stanovených zákonem.

   (2)  Nabývá-li  se  vlastnictví  rozhodnutím státního orgánu, nabývá se
   vlastnictví  dnem  v  něm  určeným,  a  není-li určen, dnem právní moci
   rozhodnutí.

   nadpis vypuštěn

   § 132a

   zrušen

   nadpis vypuštěn

   § 133

   (1)  Převádí-li se movitá věc na základě smlouvy, nabývá se vlastnictví
   převzetím  věci,  není-li  právním  předpisem  stanoveno nebo účastníky
   dohodnuto jinak.

   (2)   Převádí-li   se  nemovitá  věc  na  základě  smlouvy,  nabývá  se
   vlastnictví  vkladem do katastru nemovitostí podle zvláštních předpisů,
   pokud zvláštní zákon nestanoví jinak.^2f)

   (3) Převádí-li se na základě smlouvy nemovitá věc, která není předmětem
   evidence  v  katastru  nemovitostí,^2e) nabývá se vlastnictví okamžikem
   účinnosti této smlouvy.

   § 134

   Vydržení

   (1)  Oprávněný držitel se stává vlastníkem věci, má-li ji nepřetržitě v
   držbě  po dobu tří let, jde-li o movitost, a po dobu deseti let, jde-li
   o nemovitost.

   (2)  Takto nelze nabýt vlastnictví k věcem, které nemohou být předmětem
   vlastnictví nebo k věcem, které mohou být jen ve vlastnictví státu nebo
   zákonem určených právnických osob (§ 125).

   (3)  Do  doby  podle  odstavce 1 se započte i doba, po kterou měl věc v
   oprávněné držbě právní předchůdce.

   (4)  Pro  počátek  a  trvání doby podle odstavce 1 se použijí přiměřeně
   ustanovení o běhu promlčecí doby.

   § 135

   (1)  Kdo  najde ztracenou věc, je povinen ji vydat vlastníkovi. Není-li
   vlastník  znám,  je nálezce povinen odevzdat ji obci, na jejímž území k
   nálezu  došlo.  Nepřihlásí-li  se  o  ni vlastník do 6 měsíců od jejího
   odevzdání, připadá věc do vlastnictví této obce.

   (2)  Nálezce  má  právo  na  náhradu nutných výdajů a na nálezné, které
   tvoří  deset  procent  ceny  nálezu. Zvláštní právní předpis může jinak
   upravit oprávnění toho, kdo věc našel nebo ohlásil.

   (3)  Přihlásí-li  se  vlastník  věci,  která  byla odevzdána obci podle
   odstavce  1, před uplynutím lhůty 6 měsíců od jejího odevzdání obci, je
   vlastník  věci  povinen nahradit obci náklady, které jí v souvislosti s
   opatrováním věci vznikly.

   (4)  Ustanovení  odstavců  1  až  3  platí  přiměřeně i na věci skryté,
   jejichž vlastník není znám, a na věci opuštěné.

   (5) Ustanovení odstavců 1 až 4 se nepoužije, stanoví-li zvláštní právní
   předpis^2e) jinak.

   nadpis vypuštěn

   § 135a

   Vlastníku  věci náležejí i přírůstky věci, i když byly odděleny od věci
   hlavní.

   nadpis vypuštěn

   § 135b

   (1)  Zpracuje-li  někdo  v  dobré  víře cizí věc na věc novou, stává se
   vlastníkem  nové  věci ten, jehož podíl na ní je větší. Je však povinen
   uhradit  druhému  vlastníku  cenu  toho,  o co se jeho majetek zmenšil.
   Jsou-li  podíly  stejné  a  účastníci  se nedohodnou, rozhodne na návrh
   kteréhokoliv z nich soud.

   (2)  Zpracuje-li  někdo  cizí  věc, ač je mu známo, že mu nepatří, může
   vlastník  věci  žádat  o  její  vydání a navrácení do předešlého stavu.
   Není-li  navrácení  do  předešlého  stavu  možné nebo účelné, určí soud
   podle  všech  okolností,  kdo  je vlastníkem věci a jaká náhrada náleží
   vlastníkovi nebo zpracovateli, nedojde-li mezi nimi k dohodě.

   § 135c

   (1)  Zřídí-li  někdo stavbu na cizím pozemku, ač na to nemá právo, může
   soud  na  návrh  vlastníka  pozemku  rozhodnout,  že  stavbu  je  třeba
   odstranit  na  náklady  toho,  kdo  stavbu  zřídil  (dále jen "vlastník
   stavby").

   (2)  Pokud  by  odstranění  stavby  nebylo  účelné,  přikáže ji soud za
   náhradu  do vlastnictví vlastníku pozemku, pokud s tím vlastník pozemku
   souhlasí.

   (3)  Soud  může  uspořádat  poměry mezi vlastníkem pozemku a vlastníkem
   stavby  i  jinak, zejména též zřídit za náhradu věcné břemeno, které je
   nezbytné k výkonu vlastnického práva ke stavbě.

   HLAVA DRUHÁ

   Spoluvlastnictví a společné jmění

   § 136

   (1) Věc může být v podílovém spoluvlastnictví více vlastníků.

   (2) Společné jmění může vzniknout jen mezi manžely.

   Podílové spoluvlastnictví

   § 137

   (1) Podíl vyjadřuje míru, jakou se spoluvlastníci podílejí na právech a
   povinnostech vyplývajících ze spoluvlastnictví ke společné věci.

   (2) Není-li právním předpisem stanoveno nebo účastníky dohodnuto jinak,
   jsou podíly všech spoluvlastníků stejné.

   § 138

   zrušen

   § 139

   (1)  Z  právních  úkonů  týkajících  se  společné věci jsou oprávněni a
   povinni všichni spoluvlastníci společně a nerozdílně.

   (2)  O hospodaření se společnou věcí rozhodují spoluvlastníci většinou,
   počítanou  podle velikosti podílů. Při rovnosti hlasů nebo nedosáhne-li
   se  většiny anebo dohody, rozhodne na návrh kteréhokoliv spoluvlastníka
   soud.

   (3)   Jde-li  o  důležitou  změnu  společné  věci,  mohou  přehlasovaní
   spoluvlastníci žádat, aby o změně rozhodl soud.

   § 140

   Převádí-li  se  spoluvlastnický  podíl,  mají  spoluvlastníci předkupní
   právo,  ledaže jde o převod osobě blízké (§ 116, 117). Nedohodnou-li se
   spoluvlastníci  o  výkonu  předkupního práva, mají právo vykoupit podíl
   poměrně podle velikosti podílů.

   § 141

   (1)  Spoluvlastníci  se  mohou dohodnout o zrušení spoluvlastnictví a o
   vzájemném vypořádání; je-li předmětem spoluvlastnictví nemovitost, musí
   být dohoda písemná.

   (2)  Každý  ze  spoluvlastníků  je  povinen  vydat ostatním na požádání
   písemné  potvrzení  o  tom,  jak  se vypořádali, neměla-li již dohoda o
   zrušení spoluvlastnictví a o vzájemném vypořádání písemnou formu.

   § 142

   (1) Nedojde-li k dohodě, zruší spoluvlastnictví a provede vypořádání na
   návrh  některého  spoluvlastníka  soud.  Přihlédne  přitom  k velikosti
   podílů  a  účelnému  využití  věci. Není-li rozdělení věci dobře možné,
   přikáže   soud   věc   za   přiměřenou   náhradu   jednomu   nebo  více
   spoluvlastníkům;  přihlédne  přitom  k  tomu,  aby věc mohla být účelně
   využita. Nechce-li věc žádný ze spoluvlastníků, nařídí soud její prodej
   a výtěžek rozdělí podle podílů.

   (2)  Z  důvodů  zvláštního  zřetele  hodných  soud nezruší a nevypořádá
   spoluvlastnictví  přikázáním  věci  za  náhradu  nebo  prodejem  věci a
   rozdělením výtěžku.

   (3) Při zrušení a vypořádání spoluvlastnictví rozdělením věci může soud
   zřídit  věcné  břemeno k nově vzniklé nemovitosti ve prospěch vlastníka
   jiné  nově  vzniklé  nemovitosti. Zrušení a vypořádání spoluvlastnictví
   nemůže  být  na  újmu  osobám,  kterým  příslušejí práva na nemovitosti
   váznoucí.

   Společné jmění manželů

   § 143

   (1) Společné jmění manželů tvoří

   a) majetek nabytý některým z manželů nebo jimi oběma společně za trvání
   manželství,  s výjimkou majetku získaného dědictvím nebo darem, majetku
   nabytého   jedním   z   manželů  za  majetek  náležející  do  výlučného
   vlastnictví tohoto manžela, jakož i věcí, které podle své povahy slouží
   osobní  potřebě jen jednoho z manželů, a věcí vydaných v rámci předpisů
   o  restituci  majetku  jednoho  z  manželů,  který  měl  vydanou věc ve
   vlastnictví před uzavřením manželství a nebo jemuž byla věc vydána jako
   právnímu nástupci původního vlastníka,^3)

   b)  závazky,  které  některému  z  manželů nebo oběma manželům společně
   vznikly za trvání manželství, s výjimkou závazků týkajících se majetku,
   který  náleží  výhradně  jednomu  z  nich,  a  závazků,  jejichž rozsah
   přesahuje  míru  přiměřenou  majetkovým  poměrům manželů, které převzal
   jeden z nich bez souhlasu druhého.

   (2)  Stane-li  se  jeden  z  manželů  za  trvání manželství společníkem
   obchodní  společnosti  nebo  členem  družstva, nezakládá nabytí podílu,
   včetně  akcií,  ani  nabytí členských práv a povinností členů družstva,
   účast  druhého  manžela  na  této společnosti nebo družstvu, s výjimkou
   bytových družstev.

   § 143a

   (1)  Manželé mohou smlouvou uzavřenou formou notářského zápisu rozšířit
   nebo  zúžit  stanovený  rozsah  společného  jmění  manželů. Takto mohou
   manželé  změnit  rozsah  majetku  a  závazků  nabytých  či  vzniklých v
   budoucnosti,  ale  i majetku a závazků, které již tvoří jejich společné
   jmění.  Předmětem této smlouvy mohou být i jednotlivé majetkové hodnoty
   a  závazky.  Jestliže je předmětem smlouvy nemovitost, která již náleží
   do  společného  jmění manželů nebo do výlučného majetku jednoho z nich,
   nabývá smlouva účinnosti vkladem do katastru nemovitostí.

   (2)  Manželé  mohou  dále  smlouvou  uzavřenou formou notářského zápisu
   vyhradit zcela nebo zčásti vznik společného jmění manželů ke dni zániku
   manželství,  pokud  nejde  o  věci  tvořící  obvyklé  vybavení společné
   domácnosti.

   (3)  Muž  a  žena,  kteří  chtějí  uzavřít  manželství,  mohou smlouvou
   uzavřenou formou notářského zápisu upravit své budoucí majetkové vztahy
   v manželství obdobně.

   (4)   Manželé   se   mohou  vůči  jiné  osobě  na  smlouvu  uvedenou  v
   předcházejících odstavcích odvolat jen tehdy, jestliže je jí obsah této
   smlouvy znám.

   § 144

   Pokud  není  prokázán  opak,  má  se za to, že majetek nabytý a závazky
   vzniklé za trvání manželství tvoří společné jmění manželů.

   § 145

   (1)  Majetek, který tvoří společné jmění manželů, užívají a udržují oba
   manželé společně.

   (2)  Obvyklou  správu  majetku náležejícího do společného jmění manželů
   může  vykonávat  každý  z  manželů.  V ostatních záležitostech je třeba
   souhlasu obou manželů; jinak je právní úkon neplatný.

   (3)  Závazky,  které  tvoří  společné  jmění  manželů, plní oba manželé
   společně a nerozdílně.

   (4)  Z  právních  úkonů  týkajících  se  společného  jmění manželů jsou
   oprávněni a povinni oba manželé společně a nerozdílně.

   § 146

   Majetek  ve společném jmění manželů nebo jeho část může jeden z manželů
   použít  k  podnikání  se  souhlasem  druhého  manžela. Souhlas je třeba
   udělit  při prvním použití majetku ve společném jmění manželů nebo jeho
   části.  K  dalším  právním úkonům souvisejícím s podnikáním již souhlas
   druhého manžela není třeba.

   § 147

   Manželé  mohou  smlouvou  uzavřenou  formou  notářského  zápisu upravit
   správu  společného  jmění  odchylně.  Stejně mohou upravit správu svého
   budoucího společného jmění muž a žena, kteří chtějí uzavřít manželství.
   Ustanovení § 143a odst. 4 platí zde obdobně.

   § 148

   (1)  Soud  může  ze závažných důvodů na návrh některého z manželů zúžit
   společné  jmění  manželů  až  na věci tvořící obvyklé vybavení společné
   domácnosti.

   (2) Na návrh některého z manželů soud zúží společné jmění manželů až na
   věci tvořící obvyklé vybavení společné domácnosti v případě, že jeden z
   manželů   získal  oprávnění  k  podnikatelské  činnosti  nebo  se  stal
   neomezeně ručícím společníkem obchodní společnosti.

   (3)  Je-li  podnikatelská  činnost po rozhodnutí soudu podle odstavce 2
   vykonávána  podnikatelem  společně  nebo  za pomoci manžela, který není
   podnikatelem, rozdělí se mezi ně příjmy z podnikání v poměru stanoveném
   písemnou smlouvou; nebyla-li taková smlouva uzavřena, rozdělí se příjmy
   rovným dílem.

   (4) Jestliže o společném jmění manželů bylo rozhodnuto podle odstavce 1
   nebo 2, může být rozšířeno do předchozího rozsahu jen rozhodnutím soudu
   vydaným na návrh jednoho z manželů.

   § 148a

   zrušen

   § 149

   (1) Společné jmění manželů zaniká zánikem manželství.

   (2)  Zanikne-li společné jmění manželů, provede se vypořádání, při němž
   se vychází z toho, že podíly obou manželů na majetku patřícím do jejich
   společného  jmění  jsou  stejné. Každý z manželů je oprávněn požadovat,
   aby  mu  bylo uhrazeno, co ze svého vynaložil na společný majetek, a je
   povinen  nahradit,  co  ze  společného  majetku bylo vynaloženo na jeho
   ostatní  majetek. Stejně tak se vychází z toho, že závazky obou manželů
   vzniklé za trvání manželství jsou povinni manželé splnit rovným dílem.

   (3)  Při vypořádání se přihlédne především k potřebám nezletilých dětí,
   k  tomu,  jak  se  každý  z  manželů  staral o rodinu, a k tomu, jak se
   zasloužil  o  nabytí  a  udržení  společného  jmění.  Při  určení  míry
   přičinění  je  třeba  vzít  též  zřetel  k  péči o děti a k obstarávání
   společné domácnosti.

   (4)  V  případech uvedených v § 143a odst. 1 a § 148 odst. 1 se použijí
   ustanovení odstavců 2 a 3 obdobně.

   § 149a

   Pokud  se  dohody  mezi  manžely  podle  ustanovení  § 143 a 149 týkají
   nemovitostí,  musí  mít  písemnou formu a nabývají účinnosti vkladem do
   katastru.

   § 150

   (1)  Dohoda  o  vypořádání  společného  jmění manželů musí mít písemnou
   formu.  Jestliže  do  společného  jmění  manželů náleží též nemovitost,
   nabývá dohoda účinnosti vkladem do katastru nemovitostí.

   (2) Práva věřitelů nesmí být dohodou manželů dotčena.

   (3) Neprovede-li se vypořádání dohodou, provede je na návrh některého z
   manželů soud.

   (4)  Nedošlo-li  do  tří  let od zániku společného jmění manželů k jeho
   vypořádání  dohodou nebo nebyl-li do tří let od jeho zániku podán návrh
   na  jeho  vypořádání rozhodnutím soudu, platí ohledně movitých věcí, že
   se  manželé  vypořádali  podle  stavu,  v  jakém  každý  z nich věci ze
   společného  jmění  manželů  pro  potřebu  svou, své rodiny a domácnosti
   výlučně jako vlastník užívá. O ostatních movitých věcech a o nemovitých
   věcech  platí,  že  jsou  v podílovém spoluvlastnictví a že podíly obou
   spoluvlastníků   jsou   stejné;   totéž  platí  přiměřeně  o  ostatních
   majetkových právech, pohledávkách a závazcích manželům společných.

   § 151

   Jestliže za trvání manželství společné jmění zaniklo, může být obnoveno
   jen rozhodnutím soudu vydaným na návrh jednoho z manželů.

   HLAVA TŘETÍ

   Práva k cizím věcem

   nadpis zrušen

   § 151a

   zrušen

   § 151b

   zrušen

   § 151c

   zrušen

   § 151d

   zrušen

   § 151e

   zrušen

   § 151f

   zrušen

   § 151g

   zrušen

   nadpis zrušen

   § 151h

   zrušen

   § 151i

   zrušen

   § 151j

   zrušen

   nadpis zrušen

   § 151k

   zrušen

   § 151l

   zrušen

   § 151m

   zrušen

   Věcná břemena

   § 151n

   (1)  Věcná  břemena  omezují vlastníka nemovité věci ve prospěch někoho
   jiného  tak,  že  je  povinen  něco  trpět, něčeho se zdržet, nebo něco
   konat.   Práva   odpovídající   věcným  břemenům  jsou  spojena  buď  s
   vlastnictvím určité nemovitosti, nebo patří určité osobě.

   (2)  Věcná  břemena  spojená  s  vlastnictvím  nemovitosti přecházejí s
   vlastnictvím věci na nabyvatele.

   (3) Pokud se účastníci nedohodli jinak, je ten, kdo je na základě práva
   odpovídajícího  věcnému  břemeni oprávněn užívat cizí věc, povinen nést
   přiměřeně  náklady na její zachování a opravy; užívá-li však věc i její
   vlastník, je povinen tyto náklady nést podle míry spoluužívání.

   § 151o

   (1)  Věcná  břemena  vznikají  písemnou  smlouvou, na základě závěti ve
   spojení  s  výsledky  řízení  o  dědictví,  schválenou  dohodou dědiců,
   rozhodnutím  příslušného  orgánu  nebo  ze  zákona.  Právo odpovídající
   věcnému  břemenu lze nabýt také výkonem práva (vydržením); ustanovení §
   134 zde platí obdobně. K nabytí práva odpovídajícího věcným břemenům je
   nutný vklad do katastru nemovitostí.

   (2)  Smlouvou  může  zřídit  věcné  břemeno vlastník nemovitosti, pokud
   zvláštní zákon nedává toto právo i dalším osobám.

   (3)  Není-li  vlastník  stavby současně vlastníkem přilehlého pozemku a
   přístup  vlastníka  ke  stavbě nelze zajistit jinak, může soud na návrh
   vlastníka  stavby  zřídit  věcné  břemeno  ve prospěch vlastníka stavby
   spočívající v právu cesty přes přilehlý pozemek.

   § 151p

   (1)  Věcná  břemena  zanikají  rozhodnutím  příslušného  orgánu nebo ze
   zákona. K zániku práva odpovídajícího věcnému břemeni smlouvou je nutný
   vklad do katastru nemovitostí.

   (2)  Věcné břemeno zanikne, nastanou-li takové trvalé změny, že věc již
   nemůže  sloužit  potřebám  oprávněné  osoby nebo prospěšnějšímu užívání
   její  nemovitosti;  přechodnou  nemožností  výkonu  práva věcné břemeno
   nezaniká.

   (3)  Vznikne-li  změnou  poměrů  hrubý  nepoměr  mezi věcným břemenem a
   výhodou  oprávněného,  může  soud  rozhodnout,  že  se věcné břemeno za
   přiměřenou  náhradu  omezuje  nebo  zrušuje.  Nelze-li pro změnu poměrů
   spravedlivě  trvat  na  věcném  plnění,  může  soud  rozhodnout, aby se
   namísto věcného plnění poskytovalo peněžité plnění.

   (4)  Patří-li  právo  odpovídající  věcnému břemeni určité osobě, věcné
   břemeno  zanikne  nejpozději  její  smrtí  nebo  zánikem. Věcná břemena
   zřízená  v  souvislosti  s  provozem  podniku^3a)  přecházejí  při jeho
   převodu či přechodu na nabyvatele podniku. To platí i v případě převodu
   nebo  přechodu  takové  části  podniku, která může být provozována jako
   samostatný podnik.

   § 151r

   zrušen

   Nadpis zrušen

   § 151s

   zrušen

   § 151t

   zrušen

   § 151u

   zrušen

   § 151v

   zrušen

   ČÁST TŘETÍ

   Zrušena

   HLAVA TŘETÍ A [ČÁSTI DRUHÉ (§ 152 - § 180)] PRÁVO ZÁSTAVNÍ A ZADRŽOVACÍ

   ODDÍL PRVNÍ

   Zástavní právo

   § 152

   Zástavní právo slouží k zajištění pohledávky pro případ, že dluh, který
   jí odpovídá, nebude včas splněn s tím, že v tomto případě lze dosáhnout
   uspokojení z výtěžku zpeněžení zástavy.

   § 153

   (1)  Zástavou  může  být věc movitá nebo nemovitá, podnik nebo jiná věc
   hromadná,  soubor  věcí, pohledávka nebo jiné majetkové právo, pokud to
   jeho  povaha  připouští, byt nebo nebytový prostor ve vlastnictví podle
   zvláštního   zákona,   obchodní   podíl,   cenný   papír  nebo  předmět
   průmyslového vlastnictví.

   (2)  Zástavní  právo  se  vztahuje  i  na  příslušenství,  přírůstky  a
   neoddělené plody zástavy.

   (3)   Pohledávka  může  být  zajištěna  zástavním  právem  na  několika
   samostatných zástavách (vespolné zástavní právo).

   § 154

   Ustanovení  tohoto  zákona  se  použijí pro zástavní právo k obchodnímu
   podílu,  pro  zástavní  právo  k cenným papírům, popřípadě pro zástavní
   právo  opírající se o cenné papíry (například hypoteční zástavní list),
   nebo  pro  zástavní  právo  k předmětům průmyslového vlastnictví, pokud
   zvláštní  zákony,  které  tato  zástavní práva upravují, nestanoví něco
   jiného.

   § 155

   (1)   Zástavním   právem  může  být  zajištěna  pohledávka  peněžitá  i
   nepeněžitá.   Zástavní  právo  se  vztahuje  i  na  příslušenství  této
   pohledávky.

   (2) Nepeněžitá pohledávka je zajištěna do výše její obvyklé ceny v době
   vzniku zástavního práva.

   (3)  Zástavním  právem  může  být  zajištěna  i  pohledávka, která má v
   budoucnu vzniknout, anebo pohledávka, jejíž vznik je závislý na splnění
   podmínky.

   (4)  Zástavním právem mohou být do sjednané výše zajištěny i pohledávky
   určitého druhu, které zástavnímu věřiteli vůči dlužníkovi budou vznikat
   v určité době.

   (5)  Zástavní  právo  se  vztahuje  i  na  nároky zástavního věřitele z
   odstoupení  od  smlouvy,  podle  které  vznikla  zajištěná  pohledávka,
   nebylo-li v zástavní smlouvě dohodnuto něco jiného.

   Vznik zástavního práva

   § 156

   (1)  Zástavní  právo  vzniká  na  základě  písemné smlouvy (§ 552) nebo
   rozhodnutí  soudu o schválení dohody o vypořádání dědictví. Za podmínek
   stanovených zákonem může zástavní právo vzniknout na základě rozhodnutí
   soudu  nebo  správního  úřadu.  Zástavní  právo  může vzniknout také ze
   zákona.

   (2)  Zástavní  smlouva  musí  obsahovat  označení zástavy a pohledávky,
   kterou zástava zajišťuje.

   (3)  Jsou-li  zástavou  nemovité  věci,  které  se neevidují v katastru
   nemovitostí,  věci  hromadné,  soubory věcí nebo movité věci, k nimž má
   zástavní  právo  vzniknout,  aniž by byly odevzdány zástavnímu věřiteli
   nebo třetí osobě (§ 157 odst. 2 a 3), musí být zástavní smlouva sepsána
   ve formě notářského zápisu.

   § 157

   (1) Zástavní právo k nemovitým věcem a k bytům nebo nebytovým prostorům
   ve  vlastnictví  podle  zvláštního  právního předpisu vzniká vkladem do
   katastru nemovitostí, nestanoví-li zákon jinak.

   (2)  Zástavní právo k movitým věcem vzniká jejich odevzdáním zástavnímu
   věřiteli, nestanoví-li zákon jinak.

   (3) Odevzdání movité věci zástavnímu věřiteli podle odstavce 2 může být
   nahrazeno  jejím  předáním do úschovy nebo ke skladování pro zástavního
   věřitele nebo pro zástavního dlužníka u třetí osoby, je-li to dohodnuto
   v zástavní smlouvě.

   nadpis vypuštěn

   § 158

   (1) Zástavní právo k nemovitým věcem, které nejsou předmětem evidence v
   katastru  nemovitostí, zástavní právo k věci hromadné, zástavní právo k
   souboru věcí a zástavní právo k movitým věcem, k nimž má podle zástavní
   smlouvy  vzniknout  zástavní  právo,  aniž by byly odevzdány zástavnímu
   věřiteli  nebo  třetí  osobě  (§  157  odst.  2 a 3), vzniká zápisem do
   Rejstříku   zástav  vedeného  Notářskou  komorou  České  republiky;  to
   neplatí,   bylo-li   zástavní  právo  zřízeno  rozhodnutím  soudu  nebo
   správního úřadu.

   (2)  Zápis  zástavního  práva  do Rejstříku zástav provede notář, který
   sepsal  zástavní  smlouvu  ve  formě  notářského zápisu, bezodkladně po
   uzavření zástavní smlouvy.

   § 159

   (1)  Zástavní  právo  k pohledávce vzniká uzavřením smlouvy, pokud v ní
   není ujednáno něco jiného.

   (2)  Zástavní  právo k pohledávce je vůči dlužníku zastavené pohledávky
   (poddlužníku) účinné doručením písemného oznámení zástavního dlužníka o
   něm, nebo tím, že zástavní věřitel poddlužníku prokáže vznik zástavního
   práva.

   § 160

   (1)  Zástavní  právo  na  základě rozhodnutí soudu nebo správního úřadu
   vzniká dnem nabytí právní moci tohoto rozhodnutí.

   (2) Zástavní právo k nemovitým věcem, které nejsou předmětem evidence v
   katastru  nemovitostí, zástavní právo k věci hromadné, zástavní právo k
   souboru  věcí a zástavní právo k movitým věcem, k nimž vzniklo zástavní
   právo,  aniž  by byly odevzdány zástavnímu věřiteli nebo třetí osobě (§
   157  odst.  2  a 3), vzniklé na základě rozhodnutí soudu nebo správního
   úřadu se zaznamenává v Rejstříku zástav vedeném Notářskou komorou České
   republiky.

   § 161

   (1) Dá-li někdo do zástavy cizí movitou věc bez souhlasu vlastníka nebo
   osoby,  která  má  k  věci  jiné  věcné právo neslučitelné se zástavním
   právem,   vznikne  zástavní  právo,  jen  je-li  movitá  věc  odevzdána
   zástavnímu  věřiteli  a  ten  ji  přijme  v  dobré víře, že zástavce je
   oprávněn věc zastavit.

   (2)  Cizí  nemovitá  věc, věc hromadná, soubor věcí a byt nebo nebytový
   prostor  ve  vlastnictví  podle  zvláštního  zákona  mohou  být dány do
   zástavy  jen  se souhlasem vlastníka a osoby, která k nim má jiné věcné
   právo  neslučitelné  se  zástavním  právem.  Totéž platí, jde-li o cizí
   pohledávku, jiné majetkové právo, obchodní podíl, cenný papír a předmět
   průmyslového vlastnictví.

   Práva a povinnosti za trvání zástavního práva

   § 162

   (1)  Zástavní  věřitel,  jemuž  byla  zástava odevzdána, je oprávněn ji
   držet  po celou dobu trvání zástavního práva. Je povinen starat se o ni
   s   péčí  řádného  hospodáře,  zejména  ji  opatrovat  a  chránit  před
   poškozením, ztrátou a zničením. Vzniknou-li zástavnímu věřiteli plněním
   této povinnosti účelně vynaložené náklady, má proti zástavnímu dlužníku
   právo na jejich náhradu.

   (2) Užívat zástavu a přisvojovat si její přírůstky, plody a užitky může
   zástavní věřitel jen se souhlasem zástavce.

   (3)  Dojde-li  během doby, v níž zástavní věřitel má u sebe zástavu, ke
   ztrátě,  zničení  nebo  poškození zástavy, odpovídá zástavní věřitel za
   vzniklou škodu podle obecných ustanovení odpovědnosti za škodu.

   (4) Je-li zástava odevzdána třetí osobě, nesmí tato osoba převzatou věc
   odevzdat  další osobě ani ji použít nebo umožnit její použití jinému; v
   ostatním  má  tato  osoba  práva  a  povinnosti  schovatele  (§  747  a
   následující), není-li dohodnuto jinak.

   § 163

   (1)  Zástavní  dlužník  je  povinen  zdržet  se  všeho,  čím se zástava
   zhoršuje na újmu zástavního věřitele.

   (2)  Ztratí-li  zástava  na  ceně tak, že zajištění pohledávky se stane
   nedostatečným,  zástavní  věřitel  má  právo  od  dlužníka  žádat,  aby
   zajištění  bez  zbytečného  odkladu  přiměřeně doplnil. Neučiní-li tak,
   stane se ta část pohledávky, která není zajištěna, splatnou.

   § 164

   (1)  Zástavní  právo působí vůči každému pozdějšímu vlastníku zastavené
   věci, souboru věcí a bytu nebo nebytovému prostoru ve vlastnictví podle
   zvláštního  zákona,  nestanoví-li  zákon  jinak.  Totéž platí, jde-li o
   každého  pozdějšího věřitele zastavené pohledávky, o každého pozdějšího
   oprávněného  ze  zastaveného  jiného  majetkového  práva  nebo předmětu
   průmyslového  vlastnictví  a  o každého pozdějšího majitele zastaveného
   obchodního podílu nebo cenného papíru.

   (2)  Ten,  vůči  němuž  působí  zástavní  právo  podle  odstavce  1, má
   postavení zástavního dlužníka.

   Uspokojení ze zástavy

   § 165

   (1)  Není-li  pohledávka  zajištěná  zástavním  právem splněna včas, má
   zástavní věřitel právo na uspokojení své pohledávky z výtěžku zpeněžení
   zástavy.  Totéž  právo má zástavní věřitel, jestliže pohledávka byla po
   své   splatnosti   splněna   jen   částečně   nebo   nebylo-li  splněno
   příslušenství pohledávky.

   (2) Vznikne-li na zástavě více zástavních práv, uspokojují se zajištěné
   pohledávky postupně v pořadí určeném podle doby vzniku zástavních práv.

   § 165a

   (1) Zástavu lze zpeněžit na návrh zástavního věřitele ve veřejné dražbě
   nebo  soudním prodejem zástavy. Při nařízení soudního prodeje zástavy a
   při prodeji zástavy soudem se postupuje podle občanského soudního řádu.

   (2)  Je-li  pohledávka  zajištěna více zástavami, může zástavní věřitel
   navrhnout zpeněžení kterékoliv z nich nebo, je-li to třeba k uspokojení
   pohledávky, může navrhnout i prodej více nebo všech těchto zástav.

   (3)   Právo   zástavního  věřitele  domáhat  se  uspokojení  pohledávky
   zajištěné  zástavním  právem  u  soudu  po  dlužníku  není ustanoveními
   odstavců 1 a 2 dotčeno.

   § 166

   (1) Ten, kdo tvrdí, že prodej zástavy ve veřejné dražbě není přípustný,
   musí  své  právo  uplatnit  žalobou  u  soudu  podanou proti zástavnímu
   věřiteli a dražebníkovi na určení nepřípustnosti prodeje zástavy.

   (2)  Žalobu  podle  odstavce  1  lze podat do 1 měsíce ode dne doručení
   oznámení o veřejné dražbě zákonem určeným osobám, nejpozději však 7 dnů
   přede dnem zahájení veřejné dražby.

   (3) Veřejnou dražbu lze vykonat až po uplynutí lhůty uvedené v odstavci
   2; je-li v této lhůtě podána žaloba podle odstavce 1, lze ji vykonat až
   poté, kdy bylo o této žalobě pravomocně rozhodnuto.

   (4)  Ten,  kdo  podal  bezdůvodně  žalobu  podle odstavce 1, je povinen
   nahradit  zástavnímu věřiteli škodu, která mu vznikla oddálením prodeje
   zástavy za dobu od podání žaloby do dne rozhodnutí soudu prvního stupně
   ve věci, jestliže zástavní věřitel uplatnil právo na náhradu této škody
   v  průběhu  řízení  o  žalobě  před  soudem  prvního  stupně;  na návrh
   zástavního věřitele může soud již v průběhu řízení rozhodnout o tom, že
   je  povinen  složit  do úschovy u soudu zálohu až do výše možné náhrady
   škody. Ustanovení první věty o zástavním věřiteli platí obdobně též pro
   dražebníka.

   § 167

   (1)  Je-li  zástavou pohledávka, poddlužník je povinen splnit svůj dluh
   po splatnosti zastavené pohledávky zástavnímu věřiteli.

   (2)  Je-li  předmětem  plnění zastavené pohledávky věc, vzniká předáním
   této  věci zástavnímu věřiteli jeho zástavní právo k ní; zástavní právo
   k pohledávce tím zaniká.

   nadpis vypuštěn

   § 168

   Je-li  zástavou jiné majetkové právo, postupuje se při jeho zpeněžení s
   přihlédnutím  k povaze tohoto práva přiměřeně podle § 165a nebo podle §
   167, nestanoví-li zvláštní právní předpisy jinak.

   Neplatná ujednání

   § 169

   Ujednání  zástavních  smluv,  dohod  o vypořádání dědictví a samostatně
   uzavřená ujednání jsou neplatná, jestliže stanoví, že

   a) zástavní dlužník nebo zástavce nesmí zástavu vyplatit,

   b)  zástavní  dlužník  nebo  zástavce nesmí nemovitou věc nebo byt nebo
   nebytový  prostor  ve  vlastnictví  podle  zvláštního  zákona  zastavit
   jinému, dalšímu věřiteli,

   c)  zástavní  věřitel může uplatnit uspokojení z prodeje zástavy jinak,
   než je stanoveno zákonem,

   d)  zástavní  věřitel  se nesmí po splatnosti pohledávky domáhat jejího
   uspokojení prodejem zástavy,

   e)  při  prodlení  s  plněním  zajištěné  pohledávky  zástava  propadne
   zástavnímu  věřiteli,  nebo  že si ji zástavní věřitel může ponechat za
   určenou cenu, pokud zvláštní zákon nestanoví jinak.

   Zánik zástavního práva

   § 170

   (1) Zástavní právo zaniká

   a) zánikem zajištěné pohledávky,

   b) zánikem zástavy,

   c)  vzdá-li se zástavní věřitel zástavního práva jednostranným písemným
   úkonem,

   d) uplynutím doby, na niž bylo zřízeno,

   e) složí-li zástavní dlužník nebo zástavce zástavnímu věřiteli obvyklou
   cenu zástavy,

   f)  písemnou  smlouvou  uzavřenou  mezi zástavním věřitelem a zástavním
   dlužníkem nebo zástavcem,

   g) v případech stanovených zvláštními právními předpisy.

   (2) Promlčením zajištěné pohledávky zástavní právo nezaniká.

   § 171

   (1) Zanikne-li zástavní právo k nemovitým věcem, k nimž vzniklo vkladem
   do katastru nemovitostí, provede se k témuž dni jeho výmaz.

   (2)  Zanikne-li  zástavní  právo  zapsané  nebo zaznamenané v Rejstříku
   zástav  vedeném  Notářskou  komorou České republiky, provede kterýkoliv
   notář  jeho  výmaz,  požádá-li  o  něj zástavní věřitel nebo bude-li mu
   zánik zástavního práva prokázán.

   nadpis vypuštěn

   § 172

   Zástavní právo nezaniká, vztahuje-li se i na nároky zástavního věřitele
   z  odstoupení  od  smlouvy, podle které vznikla zajištěná pohledávka (§
   155 odst. 5).

   Podzástavní právo

   § 173

   (1) Podzástavní právo vznikne zastavením pohledávky zajištěné zástavním
   právem, jestliže zástavou je věc.

   (2)  Ke  vzniku  podzástavního  práva  není  třeba  souhlasu  vlastníka
   zastavené  věci.  Podzástavní právo je však proti němu účinné, jen když
   jeho  vznik  mu  byl  písemně oznámen. Jestliže je zastavená pohledávka
   zajištěna  zástavním právem k nemovité věci nebo k bytu nebo nebytovému
   prostoru  ve  vlastnictví  podle  zvláštního zákona, vzniká podzástavní
   právo vkladem do katastru nemovitostí.

   § 174

   (1)  Jestliže  zástavní  věřitel (podzástavce) předá zastavenou movitou
   věc,  kterou  má  u  sebe,  podzástavnímu  věřiteli,  nezbavuje  se tím
   odpovědnosti za plnění povinností jejímu zástavci.

   (2) Není-li splatná pohledávka, která je zajištěna podzástavním právem,
   včas  splněna,  může podzástavní věřitel uplatnit uspokojení ze zástavy
   místo zástavního věřitele (podzástavce).

   (3)  Na  podzástavní  právo  se  použijí  ustanovení  o zástavním právu
   přiměřeně.

   ODDÍL DRUHÝ

   Zadržovací právo

   nadpis vypuštěn

   § 175

   (1)  Kdo  je  povinen vydat cizí movitou věc, kterou má u sebe, může ji
   zadržet  k zajištění své splatné pohledávky, kterou má proti osobě, jíž
   by jinak byl povinen věc vydat.

   (2)  Zadržovací  právo vzniká i k zajištění dosud nesplatné pohledávky,
   zahájením  insolvenčního  řízení, ve kterém se řeší úpadek nebo hrozící
   úpadek dlužníka.

   § 176

   (1)  Zadržovací  právo  nemá  osoba,  která má věc, k níž by mohlo toto
   právo  vzniknout,  u  sebe  neprávem,  zejména  jestliže se jí zmocnila
   svémocně nebo lstí.

   (2) Zadržovací právo nemá ani ten, jemuž při předání věci bylo uloženo,
   aby s ní naložil způsobem, který je neslučitelný s výkonem zadržovacího
   práva;  to  neplatí,  bylo-li zahájeno insolvenční řízení, ve kterém se
   řeší úpadek nebo hrozící úpadek dlužníka.

   § 177

   (1)  Zadržovací  právo  vznikne  jednostranným  úkonem oprávněné osoby,
   kterým vyjadřuje svou vůli zadržet věc.

   (2)  Oprávněná  osoba  je  povinna  bez  zbytečného  odkladu  vyrozumět
   dlužníka  o  zadržení věci a jeho důvodech; jestliže smlouva, na jejímž
   základě  má  věc  u  sebe, byla uzavřena písemně, musí být i vyrozumění
   písemné.

   § 178

   Ohledně  opatrování  zadržené  věci a úhrady nákladů s tím spojených má
   ten,  kdo  věc  zadržuje,  postavení,  jaké má zástavní věřitel ohledně
   zástavy.

   nadpis vypuštěn

   § 179

   Na  základě  zadržovacího  práva  má  věřitel právo při výkonu soudního
   rozhodnutí  na  přednostní  uspokojení  z  výtěžku zadržované věci před
   jiným věřitelem, a to i zástavním věřitelem.

   § 180

   (1)  Zadržovací  právo  zaniká  zánikem  zajištěné  pohledávky, zánikem
   zadržené věci, anebo vydáním zadržené věci dlužníku.

   (2)  Toto  právo  zaniká  i  tehdy, jestliže dlužník poskytne oprávněné
   osobě s jejím souhlasem jinou jistotu.

   § 181

   zrušen

   § 182

   zrušen

   nadpis vypuštěn

   § 183

   zrušen

   § 184

   zrušen

   § 185

   zrušen

   § 186

   zrušen

   § 187

   zrušen

   nadpis vypuštěn

   § 188

   zrušen

   § 189

   zrušen

   HLAVA DRUHÁ

   Zrušena

   § 190

   zrušen

   § 191

   zrušen

   § 192

   zrušen

   § 193

   zrušen

   § 194

   zrušen

   § 195

   zrušen

   HLAVA TŘETÍ

   Zrušena

   § 196

   zrušen

   § 197

   zrušen

   HLAVA ČTVRTÁ

   Zrušena.

   § 198

   zrušen

   § 199

   zrušen

   § 200

   zrušen

   § 201

   zrušen

   § 202

   zrušen

   § 203

   zrušen

   § 203a

   zrušen

   § 204

   zrušen

   nadpis vypuštěn

   § 205

   zrušen

   § 206

   zrušen

   nadpis vypuštěn

   § 207

   zrušen

   § 208

   zrušen

   § 209

   zrušen

   nadpis vypuštěn

   § 210

   zrušen

   § 211

   zrušen

   § 212

   zrušen

   § 213

   zrušen

   nadpis vypuštěn

   § 214

   zrušen

   § 215

   zrušen

   § 216

   zrušen

   nadpis vypuštěn

   § 217

   zrušen

   § 218

   zrušen

   § 219

   zrušen

   § 220

   zrušen

   nadpis vypuštěn

   § 221

   zrušen

   ČÁST ČTVRTÁ

   Zrušena

   HLAVA PRVNÍ

   Zrušena

   § 222

   zrušen

   § 223

   zrušen

   § 224

   zrušen

   § 225

   zrušen

   § 226

   zrušen

   § 227

   zrušen

   § 228

   zrušen

   nadpis vypuštěn

   § 229

   zrušen

   § 230

   zrušen

   § 231

   zrušen

   § 232

   zrušen

   nadpis vypuštěn

   § 233

   zrušen

   § 234

   zrušen

   § 235

   zrušen

   § 236

   zrušen

   § 237

   zrušen

   § 238

   zrušen

   HLAVA DRUHÁ

   Zrušena

   § 239

   zrušen

   § 240

   zrušen

   § 241

   zrušen

   § 242

   zrušen

   § 243

   zrušen

   nadpis vypuštěn

   § 244

   zrušen

   § 245

   zrušen

   § 246

   zrušen

   nadpis vypuštěn

   § 247

   zrušen

   § 248

   zrušen

   § 249

   zrušen

   § 250

   zrušen

   § 251

   zrušen

   § 252

   zrušen

   § 253

   zrušen

   § 254

   zrušen

   § 255

   zrušen

   nadpis vypuštěn

   § 256

   zrušen

   HLAVA TŘETÍ

   Zrušena

   § 257

   zrušen

   § 258

   zrušen

   § 259

   zrušen

   § 260

   zrušen

   § 261

   zrušen

   § 262

   zrušen

   HLAVA ČTVRTÁ

   Zrušena

   § 263

   zrušen

   § 263a

   zrušen

   § 264

   zrušen

   § 265

   zrušen

   § 266

   zrušen

   § 267

   zrušen

   nadpis vypuštěn

   § 268

   zrušen

   § 269

   zrušen

   nadpis vypuštěn

   § 270

   zrušen

   § 271

   zrušen

   § 272

   zrušen

   § 273

   zrušen

   § 274

   zrušen

   nadpis vypuštěn

   § 275

   zrušen

   HLAVA PÁTÁ

   Zrušena

   § 276

   zrušen

   nadpis vypuštěn

   § 277

   zrušen

   § 278

   zrušen

   nadpis vypuštěn

   § 279

   zrušen

   § 280

   zrušen

   § 281

   zrušen

   nadpis vypuštěn

   § 282

   zrušen

   § 283

   zrušen

   HLAVA ŠESTÁ

   Zrušena

   § 284

   zrušen

   § 285

   zrušen

   § 286

   zrušen

   § 287

   zrušen

   § 288

   zrušen

   nadpis vypuštěn

   § 289

   zrušen

   § 290

   zrušen

   § 291

   zrušen

   § 292

   zrušen

   § 293

   zrušen

   § 294

   zrušen

   § 295

   zrušen

   nadpis vypuštěn

   § 296

   zrušen

   § 297

   zrušen

   § 298

   zrušen

   § 299

   zrušen

   HLAVA SEDMÁ

   Zrušena

   § 300

   zrušen

   § 301

   zrušen

   § 302

   zrušen

   § 303

   zrušen

   § 304

   zrušen

   § 305

   zrušen

   § 306

   zrušen

   HLAVA OSMÁ

   Zrušena

   ODDÍL PRVNÍ

   Zrušen

   § 307

   zrušen

   § 308

   zrušen

   § 309

   zrušen

   nadpis vypuštěn

   § 310

   zrušen

   § 311

   zrušen

   ODDÍL DRUHÝ

   Zrušen

   § 312

   zrušen

   § 313

   zrušen

   § 314

   zrušen

   § 315

   zrušen

   nadpis vypuštěn

   § 316

   zrušen

   § 317

   zrušen

   § 318

   zrušen

   ODDÍL TŘETÍ

   Zrušen

   § 319

   zrušen

   § 320

   zrušen

   HLAVA DEVÁTÁ

   Zrušena

   § 321

   zrušen

   § 322

   zrušen

   § 323

   zrušen

   § 324

   zrušen

   HLAVA DESÁTÁ

   Zrušena

   ODDÍL PRVNÍ

   Zrušen

   § 325

   zrušen

   § 326

   zrušen

   § 327

   zrušen

   nadpis vypuštěn

   § 328

   zrušen

   § 329

   zrušen

   § 330

   zrušen

   § 331

   zrušen

   § 332

   zrušen

   § 333

   zrušen

   nadpis vypuštěn.

   § 334

   zrušen

   § 335

   zrušen

   § 336

   zrušen

   § 337

   zrušen

   § 338

   zrušen

   § 339

   zrušen

   § 340

   zrušen

   ODDÍL DRUHÝ

   Zrušen

   § 341

   zrušen

   § 342

   zrušen

   § 343

   zrušen

   § 344

   zrušen

   HLAVA JEDENÁCTÁ

   Zrušena

   ODDÍL PRVNÍ

   Zrušen

   § 345

   zrušen

   § 346

   zrušen

   § 347

   zrušen

   § 348

   zrušen

   ODDÍL DRUHÝ

   Zrušen

   nadpis vypuštěn

   § 349

   zrušen

   § 350

   zrušen

   § 351

   zrušen

   § 352

   zrušen

   Nadpis zrušen

   § 353

   zrušen

   § 354

   zrušen

   § 355

   zrušen

   § 356

   zrušen

   § 357

   zrušen

   nadpis vypuštěn

   § 358

   zrušen

   § 359

   zrušen

   § 360

   zrušen

   § 361

   zrušen

   § 362

   zrušen

   nadpis vypuštěn

   § 362a

   zrušen

   ODDÍL TŘETÍ

   Zrušen

   § 363

   zrušen

   § 364

   zrušen

   § 365

   zrušen

   § 366

   zrušen

   § 367

   zrušen

   § 368

   zrušen

   § 369

   zrušen

   § 370

   zrušen

   ODDÍL ČTVRTÝ

   Zrušen

   § 371

   zrušen

   § 372

   zrušen

   § 373

   zrušen

   § 374

   zrušen

   § 375

   zrušen

   § 376

   zrušen

   ODDÍL PÁTÝ

   Zrušen

   § 377

   zrušen

   § 378

   zrušen

   § 379

   zrušen

   § 380

   zrušen

   § 381

   zrušen

   § 382

   zrušen

   § 383

   zrušen

   ČÁST PÁTÁ

   Zrušena

   HLAVA PRVNÍ

   Zrušena

   nadpis vypuštěn

   § 384

   zrušen

   § 385

   zrušen

   § 386

   zrušen

   nadpis vypuštěn

   § 387

   zrušen

   § 388

   zrušen

   § 389

   zrušen

   HLAVA DRUHÁ

   Zrušena

   ODDÍL PRVNÍ

   Zrušen

   § 390

   zrušen

   § 391

   zrušen

   nadpis vypuštěn

   § 392

   Zrušen

   § 393

   Zrušen

   ODDÍL DRUHÝ

   Zrušen

   § 394

   zrušen

   § 395

   zrušen

   § 396

   zrušen

   ODDÍL TŘETÍ

   Zrušen

   § 397

   zrušen

   § 398

   zrušen

   ODDÍL ČTVRTÝ

   Zrušen

   nadpis vypuštěn

   § 399

   zrušen

   § 400

   zrušen

   § 401

   zrušen

   § 402

   zrušen

   § 403

   zrušen

   § 404

   zrušen

   § 405

   zrušen

   § 406

   zrušen

   nadpis vypuštěn

   § 407

   zrušen

   § 408

   zrušen

   § 409

   zrušen

   ODDÍL PÁTÝ

   Zrušen

   § 410

   zrušen

   § 411

   zrušen

   HLAVA TŘETÍ

   Zrušena

   § 412

   zrušen

   § 413

   zrušen

   § 414

   zrušen

   ČÁST ŠESTÁ

   Odpovědnost za škodu a za bezdůvodné obohacení

   HLAVA PRVNÍ

   Předcházení hrozícím škodám

   § 415

   Každý  je  povinen počínat si tak, aby nedocházelo ke škodám na zdraví,
   na majetku, na přírodě a životním prostředí.

   § 416

   zrušen

   § 417

   (1)  Komu  škoda hrozí, je povinen k jejímu odvrácení zakročit způsobem
   přiměřeným okolnostem ohrožení.

   (2)  Jde-li  o  vážné  ohrožení, má ohrožený právo se domáhat, aby soud
   uložil provést vhodné a přiměřené opatření k odvrácení hrozící škody.

   § 418

   (1)  Kdo  způsobil  škodu, když odvracel přímo hrozící nebezpečí, které
   sám  nevyvolal,  není za ni odpovědný, ledaže bylo možno toto nebezpečí
   za daných okolností odvrátit jinak anebo jestliže je způsobený následek
   zřejmě stejně závažný nebo ještě závažnější než ten, který hrozil.

   (2)  Rovněž  neodpovídá  za škodu, kdo ji způsobil v nutné obraně proti
   hrozícímu  nebo trvajícímu útoku. O nutnou obranu nejde, byla-li zřejmě
   nepřiměřená povaze a nebezpečnosti útoku.

   § 419

   Kdo  odvracel  hrozící  škodu,  má právo na náhradu účelně vynaložených
   nákladů a na náhradu škody, kterou přitom utrpěl, i proti tomu, v jehož
   zájmu  jednal,  a  to nejvýše v rozsahu odpovídajícím škodě, která byla
   odvrácena.

   HLAVA DRUHÁ

   Odpovědnost za škodu

   ODDÍL PRVNÍ

   Obecná odpovědnost

   nadpis vypuštěn

   § 420

   (1)   Každý   odpovídá  za  škodu,  kterou  způsobil  porušením  právní
   povinnosti.

   (2)  Škoda  je způsobena právnickou osobou, anebo fyzickou osobou, když
   byla způsobena při jejich činnosti těmi, které k této činnosti použili.
   Tyto   osoby  samy  za  škodu  takto  způsobenou  podle  tohoto  zákona
   neodpovídají;  jejich  odpovědnost podle pracovněprávních předpisů není
   tím dotčena.

   (3) Odpovědnosti se zprostí ten, kdo prokáže, že škodu nezavinil.

   § 420a

   (1) Každý odpovídá za škodu, kterou způsobí jinému provozní činností.

   (2) Škoda je způsobena provozní činností, je-li způsobena

   a) činností, která má provozní povahu, nebo věcí použitou při činnosti,

   b)  fyzikálními,  chemickými,  popřípadě  biologickými vlivy provozu na
   okolí,

   c)  oprávněným  prováděním  nebo  zajištěním  prací, jimiž je způsobena
   jinému   škoda  na  nemovitosti  nebo  je  mu  podstatně  ztíženo  nebo
   znemožněno užívání nemovitosti.

   (3)  Odpovědnosti  za  škodu  se  ten,  kdo  ji  způsobil, zprostí, jen
   prokáže-li,  že  škoda byla způsobena neodvratitelnou událostí nemající
   původ v provozu anebo vlastním jednáním poškozeného.

   ODDÍL DRUHÝ

   Případy zvláštní odpovědnosti

   Nadpis zrušen

   § 421

   Každý,  kdo  od  jiného převzal věc, jež má být předmětem jeho závazku,
   odpovídá  za  její  poškození,  ztrátu nebo zničení, ledaže by ke škodě
   došlo i jinak.

   § 421a

   (1) Každý odpovídá i za škodu způsobenou okolnostmi, které mají původ v
   povaze přístroje nebo jiné věci, jichž bylo při plnění závazku použito.
   Této odpovědnosti se nemůže zprostit.

   (2)   Odpovědnost  podle  odstavce  1  se  vztahuje  i  na  poskytování
   zdravotnických, sociálních, veterinárních a jiných biologických služeb.

   Odpovědnost  za  škodu způsobenou těmi, kteří nemohou posoudit následky
   svého jednání

   § 422

   (1)  Nezletilý  nebo  ten,  kdo je stižen duševní poruchou, odpovídá za
   škodu  jím  způsobenou,  je-li schopen ovládnout své jednání a posoudit
   jeho  následky;  společně  a  nerozdílně s ním odpovídá, kdo je povinen
   vykonávat   nad  ním  dohled.  Není-li  ten,  kdo  způsobí  škodu,  pro
   nezletilost nebo pro duševní poruchu schopen ovládnout své jednání nebo
   posoudit jeho následky, odpovídá za škodu ten, kdo je povinen vykonávat
   nad ním dohled.

   (2)  Kdo je povinen vykonávat dohled, zprostí se odpovědnosti, jestliže
   prokáže, že náležitý dohled nezanedbal.

   (3)  Vykonává-li  dohled  organizace, její pracovníci dohledem pověření
   sami  za  škodu takto vzniklou podle tohoto zákona neodpovídají; jejich
   odpovědnost podle pracovněprávních předpisů není tím dotčena.

   § 423

   Kdo se uvede vlastní vinou do takového stavu, že není schopen ovládnout
   své  jednání  nebo  posoudit jeho následky, je povinen nahradit škodu v
   tomto  stavu  způsobenou;  společně  a  nerozdílně s ním odpovídají ti,
   kteří jej do tohoto stavu úmyslně přivedli.

   Odpovědnost za škodu způsobenou úmyslným jednáním proti dobrým mravům

   § 424

   Za škodu odpovídá i ten, kdo ji způsobil úmyslným jednáním proti dobrým
   mravům.

   nadpis vypuštěn

   § 425

   zrušen

   nadpis vypuštěn

   § 426

   Zrušen

   § 426a

   neplatil

   § 426b

   neplatil

   Odpovědnost za škodu způsobenou provozem dopravních prostředků

   § 427

   (1)  Fyzické  a právnické osoby provozující dopravu odpovídají za škodu
   vyvolanou zvláštní povahou tohoto provozu.

   (2)  Stejně odpovídá i jiný provozovatel motorového vozidla, motorového
   plavidla, jakož i provozovatel letadla.

   § 428

   Své  odpovědnosti  se nemůže provozovatel zprostit, jestliže škoda byla
   způsobena okolnostmi, které mají původ v provozu. Jinak se odpovědnosti
   zprostí,  jen  jestliže prokáže, že škodě nemohlo být zabráněno ani při
   vynaložení veškerého úsilí, které lze požadovat.

   § 429

   Provozovatel  odpovídá  jak za škodu způsobenou na zdraví a věcech, tak
   za  škodu  způsobenou  odcizením  nebo ztrátou věcí, pozbyla-li fyzická
   osoba při poškození možnosti je opatrovat.

   § 430

   (1) Místo provozovatele odpovídá ten, kdo použije dopravního prostředku
   bez   vědomí  nebo  proti  vůli  provozovatele.  Provozovatel  odpovídá
   společně  s  ním,  jestliže  takové  užití  dopravního  prostředku svou
   nedbalostí umožnil.

   (2)  Je-li  dopravní  prostředek  v  opravě,  odpovídá  po  dobu opravy
   provozovatel  podniku,  v  němž  se  oprava  provádí,  a to stejně jako
   provozovatel dopravního prostředku.

   § 431

   Střetnou-li  se  provozy  dvou  nebo  více  provozovatelů  a  jde-li  o
   vypořádání  mezi  těmito  provozovateli,  odpovídají  podle  účasti  na
   způsobení vzniklé škody.

   Odpovědnost za škodu způsobenou provozem zvlášť nebezpečným

   § 432

   Za   škodu  vyvolanou  povahou  provozu  zvlášť  nebezpečného  odpovídá
   provozovatel stejně jako provozovatel dopravního prostředku.

   Odpovědnost za škodu způsobenou na vnesených nebo odložených věcech

   § 433

   (1)  Provozovatel  poskytující  ubytovací  služby  odpovídá za škodu na
   věcech,  které  byly ubytovanými fyzickými osobami nebo pro ně vneseny,
   ledaže  by  ke  škodě  došlo  i  jinak.  Vnesené  jsou věci, které byly
   přineseny  do  prostor, které byly vyhrazeny k ubytování nebo k uložení
   věcí,  anebo  které  byly  za  tím  účelem odevzdány provozovateli nebo
   některému z pracovníků provozovatele.

   (2)  Je-li  s  provozováním nějaké činnosti zpravidla spojeno odkládání
   věcí,  odpovídá  ten,  kdo  ji  provozuje,  občanovi za škodu na věcech
   odložených  na  místě  k  tomu  určeném  nebo  na místě, kam se obvykle
   odkládají, ledaže by ke škodě došlo i jinak.

   (3)  Odpovědnosti  podle odstavce 1 a 2 se nelze zprostit jednostranným
   prohlášením ani dohodou.

   § 434

   (1)  Za  klenoty,  peníze a jiné cennosti se takto odpovídá jen do výše
   stanovené  prováděcím  předpisem.  Byla-li  však škoda na těchto věcech
   způsobena těmi, kteří v provozu pracují, hradí se bez omezení.

   (2)  Bez omezení se hradí škoda i tehdy, jestliže byly věci převzaty do
   úschovy.

   § 435

   Stejně  jako  provozovatel  poskytující  ubytovací  služby odpovídají i
   provozovatelé  garáží  a  jiných  podniků  podobného druhu, pokud jde o
   dopravní prostředky v nich umístěné a jejich příslušenství.

   § 436

   Právo   na  náhradu  škody  musí  být  uplatněno  u  provozovatele  bez
   zbytečného  odkladu.  Právo  zanikne,  nebylo-li  uplatněno  nejpozději
   patnáctého dne po dni, kdy se poškozený o škodě dozvěděl.

   § 437

   Za  škodu  způsobenou  na  věcech  odložených v dopravních prostředcích
   hromadné  dopravy  se  odpovídá  jen  podle  ustanovení o náhradě škody
   způsobené jejich provozem (§ 427 až 431).

   ODDÍL TŘETÍ

   Společná ustanovení o náhradě škody

   Společná odpovědnost

   § 438

   (1)   Způsobí-li  škodu  více  škůdců,  odpovídají  za  ni  společně  a
   nerozdílně.

   (2)  V  odůvodněných případech může soud rozhodnout, že ti, kteří škodu
   způsobili, odpovídají za ni podle své účasti na způsobení škody.

   § 439

   Kdo  odpovídá  za  škodu  společně a nerozdílně s jinými, vypořádá se s
   nimi podle účasti na způsobení vzniklé škody.

   § 440

   Kdo  odpovídá  za  škodu  způsobenou  zaviněním  jiného,  má proti němu
   postih.

   Zavinění poškozeného

   § 441

   Byla-li škoda způsobena také zaviněním poškozeného, nese škodu poměrně;
   byla-li škoda způsobena výlučně jeho zaviněním, nese ji sám.

   Způsob a rozsah náhrady

   § 442

   (1) Hradí se skutečná škoda a to, co poškozenému ušlo (ušlý zisk).

   (2) Škoda se hradí v penězích; požádá-li však o to poškozený a je-li to
   možné a účelné, hradí se škoda uvedením do předešlého stavu.

   (3)  Byla-li  škoda  způsobena  úmyslným  trestným  činem,  z něhož měl
   pachatel majetkový prospěch, může soud rozhodnout, že je možno právo na
   náhradu  škody uspokojit z věcí, které z majetkového prospěchu nabyl, a
   to  i  tehdy,  jestliže jinak podle ustanovení občanského soudního řádu
   výkonu  rozhodnutí  nepodléhají.  Dokud  není  právo  na  náhradu škody
   uspokojeno,  nesmí  dlužník  s  takovými  věcmi  v rozhodnutí uvedenými
   nakládat.

   § 443

   Při určení výše škody na věci se vychází z ceny v době poškození.

   § 444

   (1) Při škodě na zdraví se jednorázově odškodňují bolesti poškozeného a
   ztížení jeho společenského uplatnění.

   (2) Ministerstvo zdravotnictví stanoví v dohodě s Ministerstvem práce a
   sociálních  věcí  vyhláškou  výši,  do  které lze poskytnout náhradu za
   bolest  a za ztížení společenského uplatnění, a určování výše náhrady v
   jednotlivých případech.

   (3) Za škodu usmrcením náleží pozůstalým jednorázové odškodnění, a to

   a) manželovi nebo manželce 240 000 Kč,

   b) každému dítěti 240 000 Kč,

   c) každému rodiči 240 000 Kč,

   d)  každému rodiči při ztrátě dosud nenarozeného počatého dítěte 85 000
   Kč,

   e) každému sourozenci zesnulého 175 000 Kč,

   f) každé další blízké osobě žijící ve společné domácnosti s usmrceným v
   době  vzniku  události, která byla příčinou škody na zdraví s následkem
   jeho smrti, 240 000 Kč.

   § 445

   Ztráta  na výdělku, k níž došlo při škodě na zdraví, se hradí peněžitým
   důchodem;  přitom  se vychází z průměrného výdělku poškozeného, kterého
   před poškozením dosahoval.

   § 446

   Náhrada  za ztrátu na výdělku po dobu pracovní neschopnosti poškozeného
   činí rozdíl mezi jeho průměrným výdělkem před poškozením a nemocenským.

   § 447

   (1) Náhrada za ztrátu na výdělku po skončení pracovní neschopnosti nebo
   při  invaliditě  činí  rozdíl mezi průměrným výdělkem před poškozením a
   výdělkem  dosahovaným po poškození s připočtením případného invalidního
   důchodu.

   (2)  Náhrada  za  ztrátu  na  výdělku  spolu s výdělkem poškozeného a s
   případným  invalidním důchodem nebo částečným invalidním důchodem nesmí
   přesahovat  částku  stanovenou  předpisy  pracovního  práva pro náhradu
   škody  při  pracovních  úrazech  a  nemocech  z  povolání. Toto omezení
   neplatí,  byla-li  škoda způsobena úmyslně; z důvodů zvláštního zřetele
   hodných  může  soud určit vyšší částku náhrady též tehdy, byla-li škoda
   způsobena hrubou nedbalostí.

   (3)  Náhrada  za ztrátu na výdělku přísluší žáku nebo studentu ode dne,
   kdy  měla  skončit  povinná  školní docházka, studium nebo příprava pro
   povolání,

   a)  po  dobu,  o kterou se následkem úrazu, popřípadě nemoci z povolání
   prodloužila  jeho  povinná  školní  docházka, studium nebo příprava pro
   povolání,

   b) po dobu neschopnosti pro úraz nebo nemoc z povolání,

   c)  po  dobu  trvání  invalidity třetího stupně vzniklé v souvislosti s
   úrazem nebo nemocí z povolání,

   d)  po  dobu  trvání  invalidity  prvního nebo druhého stupně vzniklé v
   souvislosti  s  úrazem  nebo  nemocí  z  povolání,  nebo  byl-li v této
   souvislosti  uznán osobou se zdravotním postižením, pokud vlastní vinou
   nezameškává příležitost k výdělku vykonáváním práce pro něho vhodné.

   (4)  Vláda  České  republiky  může vzhledem ke změnám, které nastaly ve
   vývoji mzdové úrovně, upravit nařízením podmínky, výši a způsob náhrady
   za  ztrátu  na  výdělku  po  skončení  pracovní  neschopnosti  nebo při
   invaliditě.

   § 447a

   Náhrada  za ztrátu na důchodu náleží v částce rovnající se rozdílu mezi
   výší  důchodu,  na  který  poškozenému vznikl nárok, a výší důchodu, na
   který  by mu vznikl nárok, jestliže by do průměrného měsíčního výdělku,
   z  něhož byl vyměřen důchod, byla zahrnuta náhrada za ztrátu na výdělku
   po  skončení  pracovní  neschopnosti,  kterou  fyzická osoba pobírala v
   období rozhodném pro vyměření důchodu.

   § 448

   (1)  Při  usmrcení  se  hradí  peněžitým  důchodem  náklady  na  výživu
   pozůstalým,   kterým   zemřelý   výživu  poskytoval  nebo  byl  povinen
   poskytovat.  Náhrada  nákladů  na  výživu náleží pozůstalým, pokud tyto
   náklady  nejsou hrazeny dávkami důchodového zabezpečení poskytovanými z
   téhož důvodu.

   (2)  Při  výpočtu  náhrady  se  vychází z průměrného výdělku zemřelého;
   náhrada  nákladů na výživu všech pozůstalých nesmí však úhrnem převýšit
   částku,  do  které  by  náležela zemřelému náhrada za ztrátu na výdělku
   podle ustanovení § 447 odst. 2.

   § 449

   (1) Při škodě na zdraví se hradí též účelné náklady spojené s léčením.

   (2)  Při  usmrcení  se  hradí  též přiměřené náklady spojené s pohřbem,
   pokud  nebyly  uhrazeny  pohřebným  poskytnutým  podle  zákona o státní
   sociální podpoře.

   (3) Náklady léčení a náklady pohřbu se hradí tomu, kdo je vynaložil.

   § 449a

   Budoucí  nároky  podle  ustanovení  §  445 lze odškodnit jednorázově na
   základě  písemné  dohody  o  jejich  úplném  a konečném vypořádání mezi
   oprávněným  a povinným. Totéž platí o budoucích nárocích podle § 446 až
   449.

   Snížení náhrady

   § 450

   Z důvodů zvláštního zřetele hodných soud náhradu škody přiměřeně sníží.
   Vezme  přitom  zřetel  zejména  k  tomu,  jak ke škodě došlo, jakož i k
   osobním  a  majetkovým  poměrům  fyzické  osoby,  která  ji  způsobila;
   přihlédne  přitom  také  k poměrům fyzické osoby, která byla poškozena.
   Snížení nelze provést, jde-li o škodu způsobenou úmyslně.

   HLAVA TŘETÍ

   Bezdůvodné obohacení

   § 451

   (1) Kdo se na úkor jiného bezdůvodně obohatí, musí obohacení vydat.

   (2)  Bezdůvodným  obohacením  je majetkový prospěch získaný plněním bez
   právního  důvodu,  plněním  z  neplatného právního úkonu nebo plněním z
   právního  důvodu,  který  odpadl,  jakož i majetkový prospěch získaný z
   nepoctivých zdrojů.

   § 452

   zrušen

   § 453

   zrušen

   § 453a

   zrušen

   § 454

   Bezdůvodně  se  obohatil  i  ten,  za nějž bylo plněno, co po právu měl
   plnit sám.

   § 455

   (1)  Za  bezdůvodné  obohacení  se  nepovažuje,  bylo-li přijato plnění
   promlčeného dluhu nebo dluhu neplatného jen pro nedostatek formy.

   (2)  Rovněž se za bezdůvodné obohacení nepovažuje přijetí plnění za hry
   nebo  sázky uzavřené mezi fyzickými osobami a vrácení peněz do hry nebo
   sázky půjčených; u soudu se však těchto plnění nelze domáhat.

   § 456

   Předmět  bezdůvodného  obohacení  se musí vydat tomu, na jehož úkor byl
   získán. Nelze-li toho, na jehož úkor byl získán, zjistit, musí se vydat
   státu.

   § 457

   Je-li  smlouva  neplatná  nebo  byla-li  zrušena,  je každý z účastníků
   povinen vrátit druhému vše, co podle ní dostal.

   § 458

   (1) Musí být vydáno vše, co bylo nabyto bezdůvodným obohacením. Není-li
   to  dobře možné, zejména proto, že obohacení záleželo ve výkonech, musí
   být poskytnuta peněžitá náhrada.

   (2) S předmětem bezdůvodného obohacení musí být vydány i užitky z něho,
   pokud ten, kdo obohacení získal, nejednal v dobré víře.

   (3) Ten, kdo předmět bezdůvodného obohacení vydává, má právo na náhradu
   nutných nákladů, které na věc vynaložil.

   § 459

   Je-li  povinen  předmět  bezdůvodného  obohacení vydat ten, kdo nebyl v
   dobré  víře,  může  soud  rozhodnout,  že lze právo uspokojit i z věcí,
   kterých  z  bezdůvodného  obohacení nabyl, a to i tehdy, jestliže jinak
   podle   ustanovení   občanského   soudního   řádu   výkonu   rozhodnutí
   nepodléhají. Dokud není právo na vydání předmětu bezdůvodného obohacení
   uspokojeno,  nesmí  dlužník  s  takovými  věcmi  v rozhodnutí uvedenými
   nakládat.

   ČÁST SEDMÁ

   Dědění

   HLAVA PRVNÍ

   Nabývání dědictví

   § 460

   Dědictví se nabývá smrtí zůstavitele.

   § 461

   (1) Dědí se ze zákona, ze závěti nebo z obou těchto důvodů.

   (2)  Nenabude-li  dědictví dědic ze závěti, nastupují místo něho dědici
   ze zákona. Nabude-li se ze závěti jen část dědictví, nabývají zbývající
   části dědici ze zákona.

   § 462

   Dědictví, jehož nenabude žádný dědic, připadne státu.

   Odmítnutí dědictví

   § 463

   (1)  Dědic  může  dědictví  odmítnout.  Odmítnutí  se  musí stát ústním
   prohlášením u soudu nebo písemným prohlášením jemu zaslaným.

   (2) Zástupce dědice může za něj dědictví odmítnout jen podle plné moci,
   která ho k tomu výslovně opravňuje.

   § 464

   Prohlášení o odmítnutí dědictví může dědic učinit jen do jednoho měsíce
   ode  dne,  kdy  byl  soudem  o  právu  dědictví  odmítnout a následcích
   odmítnutí   vyrozuměn.   Z  důležitých  důvodů  může  soud  tuto  lhůtu
   prodloužit.

   § 465

   Dědictví  nemůže  odmítnout  dědic, který svým počínáním dal najevo, že
   dědictví nechce odmítnout.

   § 466

   K  odmítnutí  dědictví  nemůže  dědic  připojit  výhrady nebo podmínky;
   rovněž  nemůže  odmítnout dědictví jen zčásti. Taková prohlášení nemají
   účinky odmítnutí dědictví.

   § 467

   Prohlášení o odmítnutí dědictví nelze odvolat. Totéž platí, prohlásí-li
   dědic, že dědictví neodmítá.

   § 468

   K  dědici  neznámému  nebo  k dědici neznámého pobytu, který byl o svém
   dědickém právu vyrozuměn vyhláškou soudu a který v určené lhůtě nedal o
   sobě  vědět,  se  při projednávání dědictví nepřihlíží. Jeho opatrovník
   nemůže prohlášení o odmítnutí či neodmítnutí dědictví učinit.

   Dědická nezpůsobilost

   § 469

   Nedědí,  kdo  se  dopustil  úmyslného trestného činu proti zůstaviteli,
   jeho  manželu,  dětem  nebo rodičům anebo zavrženíhodného jednání proti
   projevu  poslední  vůle  zůstavitelovy.  Může  však  dědit, jestliže mu
   zůstavitel tento čin odpustil.

   Vydědění

   § 469a

   (1) Zůstavitel může vydědit potomka, jestliže

   a)  v  rozporu  s dobrými mravy neposkytl zůstaviteli potřebnou pomoc v
   nemoci, ve stáří nebo v jiných závažných případech,

   b)  o  zůstavitele  trvale  neprojevuje  opravdový zájem, který by jako
   potomek projevovat měl,

   c)  byl  odsouzen  pro  úmyslný  trestný  čin k trestu odnětí svobody v
   trvání nejméně jednoho roku,

   d) trvale vede nezřízený život.

   (2) Pokud to zůstavitel v listině o vydědění výslovně stanoví, vztahují
   se důsledky vydědění i na osoby uvedené v § 473 odst. 2.

   (3)  O náležitostech listiny o vydědění a o jejím zrušení platí obdobně
   ustanovení  §  476  a  §  480;  v  listině  však  musí být uveden důvod
   vydědění.

   Přechod dluhů

   § 470

   (1)  Dědic odpovídá do výše ceny nabytého dědictví za přiměřené náklady
   spojené  s  pohřbem  zůstavitele a za zůstavitelovy dluhy, které na něj
   přešly zůstavitelovou smrtí.

   (2)  Je-li více dědiců, odpovídají za náklady zůstavitelova pohřbu a za
   dluhy podle poměru toho, co z dědictví nabyli, k celému dědictví.

   § 471

   (1) Je-li dědictví předluženo, mohou se dědici s věřiteli dohodnout, že
   jim  dědictví  přenechají  k  úhradě  dluhů.  Soud tuto dohodu schválí,
   neodporuje-li zákonu nebo dobrým mravům.

   (2)  Nedojde-li  k  dohodě  mezi  dědici  a věřiteli, řídí se povinnost
   dědiců  plnit  tyto  dluhy  ustanoveními  občanského  soudního  řádu  o
   likvidaci  dědictví.  Dědici  přitom  neodpovídají věřitelům, kteří své
   pohledávky  neoznámili  přesto,  že  je  k  tomu  soud  na návrh dědiců
   vyzvalo,  pokud  je uspokojením pohledávek ostatních věřitelů cena jimi
   nabytého dědictví vyčerpána.

   § 472

   (1) Stát, jemuž dědictví připadlo, odpovídá za zůstavitelovy dluhy a za
   přiměřené náklady jeho pohřbu stejně jako dědic.

   (2)  Není-li  možno  uhradit  peněžitý  dluh zcela nebo zčásti penězi z
   dědictví,  může  stát  použít  k  úhradě  i  věcí, které jsou předmětem
   dědictví  a  které  svou  hodnotou  odpovídají  výši  dluhu. Odmítne-li
   věřitel přijetí těchto věcí, může stát navrhnout likvidaci dědictví.

   HLAVA DRUHÁ

   Dědění ze zákona

   § 473

   (1)  V první skupině dědí zůstavitelovy děti a manžel nebo partner^1a),
   každý z nich stejným dílem.

   (2)  Nedědí-li  některé  dítě,  nabývají  jeho dědického podílu stejným
   dílem  jeho  děti.  Jestliže  nedědí ani tyto děti nebo některé z nich,
   dědí stejným dílem jejich potomci.

   § 474

   (1)  Nedědí-li zůstavitelovi potomci, dědí ve druhé skupině manžel nebo
   partner^1a), zůstavitelovi rodiče a dále ti, kteří žili se zůstavitelem
   nejméně  po  dobu jednoho roku před jeho smrtí ve společné domácnosti a
   kteří z tohoto důvodu pečovali o společnou domácnost nebo byli odkázáni
   výživou na zůstavitele.

   (2)  Dědici  druhé  skupiny dědí stejným dílem, manžel nebo partner^1a)
   však vždy nejméně polovinu dědictví.

   § 475

   (1)  Nedědí-li  manžel,  partner^1a)  ani žádný z rodičů, dědí ve třetí
   skupině  stejným  dílem  zůstavitelovi  sourozenci  a ti, kteří žili se
   zůstavitelem  nejméně  po dobu jednoho roku před jeho smrtí ve společné
   domácnosti  a kteří z tohoto důvodu pečovali o společnou domácnost nebo
   byli odkázáni výživou na zůstavitele.

   (2)   Nedědí-li   některý  ze  sourozenců  zůstavitele,  nabývají  jeho
   dědického podílu stejným dílem jeho děti.

   § 475a

   Nedědí-li  žádný dědic ve třetí skupině, ve čtvrté skupině dědí stejným
   dílem  prarodiče  zůstavitele  a  nedědí-li  žádný z nich, dědí stejným
   dílem jejich děti.

   HLAVA TŘETÍ

   Dědění ze závěti

   § 476

   (1)  Zůstavitel  může  závěť buď napsat vlastní rukou, nebo ji zřídit v
   jiné písemné formě za účasti svědků nebo ve formě notářského zápisu.

   (2)  V  každé  závěti  musí  být  uveden  den,  měsíc  a  rok, kdy byla
   podepsána, jinak je neplatná.

   (3) Společná závěť více zůstavitelů je neplatná.

   § 476a

   Vlastnoruční závěť musí být vlastní rukou napsána a podepsána, jinak je
   neplatná.

   § 476b

   Závěť,  kterou  nenapsal  zůstavitel  vlastní rukou, musí vlastní rukou
   podepsat  a před dvěma svědky současně přítomnými výslovně projevit, že
   listina obsahuje jeho poslední vůli. Svědci se musí na závěť podepsat.

   § 476c

   (1)  Zůstavitel,  který  nemůže  číst nebo psát, projeví svoji poslední
   vůli  před  třemi  současně přítomnými svědky v listině, která musí být
   přečtena a přítomnými svědky podepsána. Přitom musí před nimi potvrdit,
   že  listina obsahuje jeho poslední vůli. Pisatelem a předčitatelem může
   být i svědek; pisatel však nesmí být zároveň předčitatelem.

   (2)  V  listině  musí být uvedeno, že zůstavitel nemůže číst nebo psát,
   kdo  listinu  napsal  a  kdo nahlas přečetl a jakým způsobem zůstavitel
   potvrdil,  že  listina  obsahuje  jeho pravou vůli. Listinu musí svědci
   podepsat.

   § 476d

   (1)  Zůstavitel  může  projevit  svoji  poslední vůli formou notářského
   zápisu;  zvláštní zákon stanoví, kdy úkon musí být učiněn před svědky a
   kdy musí mít formu notářského zápisu.

   (2)  Nezletilí,  kteří  dovršili  15.  rok mohou projevit poslední vůli
   pouze formou notářského zápisu.

   (3) Osoby nevidomé mohou projevit poslední vůli též před třemi současně
   přítomnými svědky v listině, která musí být přečtena.

   (4)  Osoby neslyšící a hluchoslepé, které nemohou číst nebo psát, mohou
   projevit  poslední  vůli  formou  notářského  zápisu  nebo  před  třemi
   současně   přítomnými   svědky,   ovládajícími   touto  osobou  zvolený
   komunikační  systém  neslyšících  a hluchoslepých osob, a to v listině,
   která musí být tlumočena do zvoleného komunikačního systému.

   (5)  V  listině  musí být uvedeno, že zůstavitel nemůže číst nebo psát,
   kdo  listinu  napsal  a  kdo nahlas přečetl a jakým způsobem zůstavitel
   potvrdil,  že listina obsahuje jeho pravou vůli. Obsah listiny musí být
   po   jejím  sepsání  přetlumočen  do  zvoleného  komunikačního  systému
   neslyšících  a  hluchoslepých  osob; i toto musí být v listině uvedeno.
   Listinu musí svědci podepsat.

   § 476e

   Svědky  mohou  být  pouze osoby, které jsou způsobilé k právním úkonům.
   Svědky  nemohou  být osoby nevidomé, neslyšící, němé, ty, které neznají
   jazyk,  ve kterém se projev vůle činí, a osoby, které mají podle závěti
   dědit.

   § 476f

   Závětí  povolaný,  ani  zákonný  dědic  a  osoby jim blízké nemohou při
   pořizování   závěti   působit  jako  úřední  osoby,  svědci,  pisatelé,
   tlumočníci nebo předčitatelé.

   § 477

   (1)  V  závěti zůstavitel ustanoví dědice, popřípadě určí jejich podíly
   nebo  věci  a  práva,  která jim mají připadnout. Nejsou-li podíly více
   dědiců v závěti určeny, platí, že podíly jsou stejné.

   (2) Zůstavitel může závětí zřídit nadaci nebo nadační fond.

   § 478

   Jakékoliv   podmínky   připojené   k  závěti  nemají  právní  následky;
   ustanovení § 484 věty druhé tím není dotčeno.

   § 479

   Nezletilým  potomkům  se  musí  dostat  aspoň  tolik, kolik činí jejich
   dědický  podíl  ze  zákona, a zletilým potomkům aspoň tolik, kolik činí
   jedna  polovina  jejich  dědického  podílu  ze zákona. Pokud závěť tomu
   odporuje,  je  v  této  části neplatná, nedošlo-li k vydědění uvedených
   potomků.

   § 480

   (1)  Závěť  se  zrušuje  platnou závětí pozdější, pokud vedle ní nemůže
   obstát,  anebo odvoláním závěti; odvolání musí mít formu, jaké je třeba
   k závěti.

   (2)  Zůstavitel  zruší  závěť  také  tím, že zničí listinu, na níž byla
   napsána.

   HLAVA ČTVRTÁ

   Správce dědictví

   § 480a

   (1) Správce dědictví vykonává až do skončení projednání dědictví soudem
   správu dědictví nebo jeho části, jestliže tak zůstavitel stanovil podle
   § 480d nebo jestliže o tom rozhodl soud v řízení o dědictví.

   (2)  Správce  dědictví  při  výkonu  své  funkce  vykonává práva a plní
   povinnosti,  které  ke  svěřenému majetku příslušely zůstaviteli. Úkony
   přesahující  rámec  obvyklého  hospodaření  však  může  učinit  jen  se
   souhlasem  dědiců  a  se  svolením soudu. O úkonech přesahujících rámec
   obvyklého  hospodaření  rozhodují  dědici  nadpoloviční  většinou.  Při
   rovnosti   hlasů  nebo  nedosáhne-li  se  většiny,  rozhodne  na  návrh
   kteréhokoliv dědice soud.

   (3)  Správce  dědictví  je povinen vykonávat svou funkci s péčí řádného
   hospodáře.  Za  škodu,  kterou  způsobil  porušením  svých  povinností,
   odpovídá podle § 420.

   (4)  Dokud  správa dědictví trvá, nemohou dědici s majetkem náležejícím
   do  dědictví,  který  byl  svěřen správci dědictví, nakládat nebo s ním
   činit  jiná  opatření;  jejich  oprávnění  podle  odstavce 2 tím nejsou
   dotčena. Totéž platí, má-li dědictví připadnout státu podle § 462.

   § 480b

   (1)  Správcem  dědictví  může  být  ustanovena  fyzická osoba, která je
   způsobilá k právním úkonům, nebo právnická osoba. Správce dědictví musí
   se  svým  ustanovením  do  funkce  souhlasit. Má-li dědictví připadnout
   státu podle § 462, může být správcem dědictví ustanoven také stát.

   (2)  Správce  dědictví  je  povinen podávat soudu zprávy o své činnosti
   nejméně dvakrát ročně, nerozhodl-li soud jinak.

   (3)   Po   skončení   projednání  dědictví  předloží  správce  dědictví
   prostřednictvím soudu dědicům konečnou zprávu o své činnosti.

   § 480c

   (1)  Správce  dědictví má právo na odměnu a na náhradu hotových výdajů;
   svůj  nárok  vyúčtuje  v  konečné  zprávě o své činnosti. Výši a způsob
   určení   odměny   a   náhrady   hotových  výdajů  stanoví  Ministerstvo
   spravedlnosti vyhláškou.

   (2)  Odměnu  správce dědictví a náhradu jeho hotových výdajů je povinen
   zaplatit  dědic,  který nabyl dědictví, jež není předluženo; je-li více
   dědiců,  zaplatí  odměnu a náhradu hotových výdajů podle poměru hodnoty
   svých  dědických  podílů.  V  ostatních  případech platí odměnu správce
   dědictví  a  náhradu  jeho  hotových  výdajů  stát.  O  odměně  správce
   dědictví,  o náhradě jeho hotových výdajů a o tom, kdo správci odměnu a
   náhradu  hotových výdajů zaplatí, rozhodne po předložení zprávy podle §
   480b odst. 3 soud.

   (3)  Na  žádost  správce  dědictví  může soud až do skončení projednání
   dědictví  uložit  dědicům,  aby  zaplatili  správci  dědictví zálohu na
   odměnu  a  na  jeho  hotové  výdaje.  Je-li však zřejmé, že dědictví je
   předluženo, může soud uložit zaplacení této zálohy státu.

   (4)  Ustanovení  odstavců  1  až  3  neplatí,  byl-li správcem dědictví
   ustanoven stát.

   § 480d

   (1) Zůstavitel může stanovit, aby po jeho smrti až do skončení řízení o
   dědictví  spravoval  veškerý  jeho  majetek náležející do dědictví nebo
   podnik,  nemovitost či jinou část jeho majetku náležejícího do dědictví
   správce dědictví.

   (2)  Ustanovit  správce  dědictví  podle  odstavce  1  může  zůstavitel
   listinou  o  ustanovení  správce dědictví ve formě notářského zápisu. V
   listině  o  ustanovení  správce  dědictví musí být uvedeno, zda správce
   dědictví má spravovat veškerý majetek zůstavitele nebo jakou jeho část,
   kdo  má  funkci správce dědictví vykonávat a jeho souhlas s ustanovením
   do funkce správce dědictví.

   (3)  Není-li v tomto zákoně uvedeno jinak, jakékoliv podmínky připojené
   k listině o ustanovení správce dědictví nemají právní následky.

   (4) Listina o ustanovení správce dědictví může být zůstavitelem zrušena
   jejím  odvoláním  nebo  pořízením pozdější listiny o ustanovení správce
   dědictví,  nemůže-li  vedle  ní  obstát.  Listina  o ustanovení správce
   dědictví  se  zrušuje také odvoláním souhlasu s funkcí správce dědictví
   podle  odstavce  6.  Odvolání  listiny  o ustanovení správce dědictví a
   odvolání  souhlasu  s funkcí správce dědictví musí mít formu notářského
   zápisu.

   (5) Došlo-li ke zrušení listiny o ustanovení správce dědictví, nejde-li
   o zrušení odvoláním souhlasu s funkcí správce dědictví, je notář, který
   vyhotovil příslušný notářský zápis o jejím odvolání nebo o nové listině
   o ustanovení správce dědictví, povinen bez zbytečného odkladu vyrozumět
   toho,  kdo  byl  ustanoven správcem dědictví zrušenou listinou, že tato
   listina byla zrušena.

   (6)  Ten,  kdo  byl  zůstavitelem  ustanoven správcem dědictví, může za
   života zůstavitele odvolat svůj souhlas s ustanovením do funkce správce
   dědictví.  Byl-li  souhlas  odvolán,  je  notář,  který o tom vyhotovil
   notářský zápis, povinen bez zbytečného odkladu vyrozumět zůstavitele.

   § 480e

   (1)  Správce  dědictví  ustanovený  zůstavitelem  je  povinen ujmout se
   výkonu  své  funkce  ihned,  jakmile  se dozví, že zůstavitel zemřel, a
   vyrozumět  o  tom  soud,  který  vede  dědické  řízení podle zvláštního
   právního předpisu.^3b)

   (2) Dědici mohou platnost listiny o ustanovení správce dědictví podle §
   480d  odst. 2 zpochybnit pouze podáním žaloby proti správci dědictví na
   určení  její  neplatnosti.  Byla-li  taková  žaloba  podána, je správce
   dědictví  oprávněn  a  povinen  vykonávat svou funkci až do právní moci
   rozhodnutí  soudu,  kterým bylo určeno, že listina o ustanovení správce
   dědictví  je  neplatná,  ledaže  by  jej  soud v dědickém řízení funkce
   správce dědictví zprostil.^3c)

   HLAVA PÁTÁ

   Potvrzení dědictví a vypořádání dědiců

   § 481

   Je-li dědic jen jeden, potvrdí mu soud, že dědictví nabyl.

   § 482

   (1)  Je-li  více  dědiců,  vypořádají  se u soudu mezi sebou o dědictví
   dohodou.

   (2) Neodporuje-li dohoda zákonu nebo dobrým mravům, soud ji schválí.

   § 483

   Nedojde-li  k dohodě, soud potvrdí nabytí dědictví těm, jejichž dědické
   právo bylo prokázáno.

   § 484

   Soud  potvrdí  nabytí  dědictví  podle  dědických podílů. Při dědění ze
   zákona  se dědici na jeho podíl započte to, co za života zůstavitele od
   něho bezplatně obdržel, pokud nejde o obvyklá darování; jde-li o dědice
   uvedeného v ustanovení § 473 odst. 2, započte se kromě toho i to, co od
   zůstavitele  bezplatně  obdržel dědicův předek. Při dědění ze závěti je
   třeba  toto  započtení  provést,  jestliže k němu dal zůstavitel příkaz
   anebo  jestliže  by jinak obdarovaný dědic byl proti dědici uvedenému v
   ustanovení § 479 neodůvodněně zvýhodněn.

   HLAVA ŠESTÁ

   Ochrana oprávněného dědice

   § 485

   (1) Zjistí-li se po projednání dědictví, že oprávněným dědicem je někdo
   jiný,  je  povinen  ten,  kdo  dědictví nabyl, vydat oprávněnému dědici
   majetek,  který z dědictví má, podle zásad o bezdůvodném obohacení tak,
   aby neměl majetkový prospěch na újmu pravého dědice.

   (2)  Nepravý  dědic  má právo, aby mu oprávněný dědic nahradil náklady,
   které  na  majetek  z  dědictví  vynaložil; rovněž mu náležejí užitky z
   dědictví. Jestliže však věděl nebo mohl vědět, že oprávněným dědicem je
   někdo  jiný,  má  právo  jen  na  náhradu  nutných nákladů a je povinen
   oprávněnému dědici kromě dědictví vydat i jeho užitky.

   § 486

   Kdo  v  dobré  víře něco nabyl od nepravého dědice, jemuž bylo dědictví
   potvrzeno, je chráněn tak, jako by to nabyl od oprávněného dědice.

   § 487

   Ustanovení § 485 a 486 platí i tehdy, jestliže dědictví připadlo státu.

   ČÁST OSMÁ

   Závazkové právo

   HLAVA PRVNÍ

   Obecná ustanovení

   ODDÍL PRVNÍ

   § 488

   Závazkový právní vztah

   Závazkovým vztahem je právní vztah, ze kterého věřiteli vzniká právo na
   plnění  (pohledávka)  od  dlužníka a dlužníkovi vzniká povinnost splnit
   závazek.

   Vznik závazku

   § 489

   Závazky  vznikají  z  právních  úkonů,  zejména  ze  smluv,  jakož i ze
   způsobené  škody,  z  bezdůvodného  obohacení nebo z jiných skutečností
   uvedených v zákoně.

   § 489a

   zrušen

   § 490

   Vznik  smluv, kterými se zakládají závazky, se řídí ustanoveními § 43 a
   násl., pokud dále není stanoveno jinak.

   § 491

   (1)   Závazky   vznikají   zejména  ze  smluv  tímto  zákonem  výslovně
   upravených;  mohou  však vznikat i z jiných smluv v zákoně neupravených
   (§ 51) a ze smíšených smluv obsahujících prvky různých smluv.

   (2)  Na  závazky  vznikající  ze  smluv  v zákoně neupravených je třeba
   použít  ustanovení  zákona, která upravují závazky jim nejbližší, pokud
   samotná smlouva nestanoví jinak.

   (3)  Na závazky ze smíšené smlouvy je třeba přiměřeně použít ustanovení
   zákona  upravující  závazky, které se smlouvou zakládají, pokud samotná
   smlouva nestanoví jinak.

   § 492

   Ustanovení o závazcích, které vznikají ze smluv, se použijí přiměřeně i
   na  závazky,  vznikající  na  základě  jiných  skutečností upravených v
   zákoně, není-li zvláštní úpravy.

   § 493

   Závazkový  vztah nelze měnit bez souhlasu jeho stran, pokud tento zákon
   nestanoví jinak.

   Obsah závazků

   § 494

   Z platného závazku je dlužník povinen něco dát, konat, něčeho se zdržet
   nebo něco trpět a věřitel je oprávněn to od něj požadovat.

   § 495

   Platnosti  závazku  nebrání, není-li vyjádřen důvod, na základě kterého
   je  dlužník  povinen  plnit.  Věřitel  je  však  povinen prokázat důvod
   závazku,  s  výjimkou  cenných  papírů  hromadně  vydaných  nebo jiných
   cenných  papírů,  pro  které  je  zákonem  stanoveno,  že  věřitel tuto
   povinnost nemá.

   § 496

   Není-li  jakost  výslovně  sjednána,  je  dlužník  povinen plnit určité
   množství věcí určených v průměrné střední jakosti.

   § 497

   Každý  z  účastníků si může vymínit odstoupení od smlouvy a sjednat pro
   ten případ odstupné. Kdo smlouvu splní alespoň zčásti nebo přijme třeba
   jen  částečné  plnění, nemůže již od smlouvy odstoupit, ani poskytne-li
   odstupné.

   nadpis vypuštěn

   § 498

   Na  to,  co bylo dáno před uzavřením smlouvy některým účastníkem, hledí
   se jako na zálohu.

   Odpovědnost za vady

   § 499

   Kdo přenechá jinému věc za úplatu, odpovídá za to, že věc v době plnění
   má  vlastnosti  výslovně  vymíněné  nebo obvyklé, že je ji možno použít
   podle  povahy a účelu smlouvy nebo podle toho, co účastníci ujednali, a
   že věc nemá právní vady.

   § 500

   (1)  Jde-li  o  vady  zjevné nebo o vady, které lze zjistit z příslušné
   evidence  nemovitostí,  nelze  uplatňovat nárok z odpovědnosti za vady,
   ledaže zcizitel výslovně ujistil, že věc je bez jakýchkoli vad.

   (2) Za dluhy váznoucí na věci je odpovědný zcizitel.

   § 501

   Přenechá-li  se věc jak stojí a leží, neodpovídá zcizitel za její vady,
   ledaže  věc  nemá  vlastnost,  o níž zcizitel prohlásil, že ji má, nebo
   kterou si nabyvatel výslovně vymínil.

   § 502

   (1)  Zákon,  jeho prováděcí předpis, dohoda účastníků nebo jednostranné
   prohlášení  zcizitele  mohou stanovit, ve kterých případech se odpovídá
   za vady, které se vyskytují do stanovené nebo sjednané doby po splnění.

   (2)  Účastníci  mohou  též  dohodnout  odpovědnost  za  vady,  které se
   vyskytnou  do  stanovené nebo sjednané doby od splnění nebo odpovědnost
   podle  přísnějších  zásad,  než  stanoví  zákon.  O  takové dohodě vydá
   povinná osoba oprávněné osobě písemné potvrzení (záruční list).

   § 503

   Chce-li  nabyvatel  uplatňovat nárok z odpovědnosti za vady, protože si
   třetí  osoby  činí nárok na věc, musí to bez zbytečného odkladu oznámit
   svému   předchůdci.   Neučiní-li   tak,  neztratí  sice  svůj  nárok  z
   odpovědnosti  za  vady,  ale  jeho  předchůdce může proti němu uplatnit
   všechny námitky, které nebyly uplatněny proti třetí osobě.

   § 504

   Nabyvatel  může  uplatňovat  nárok  z  odpovědnosti za vady u soudu jen
   tehdy,  vytkl-li vady bez zbytečného odkladu po té, kdy měl možnost věc
   prohlédnout.  Nabyvatel  může vadu vytknout nejpozději do šesti měsíců,
   pokud  zákon  nestanoví  jinak.  Nevytkne-li  v  této lhůtě vadu, právo
   zanikne.

   § 505

   Jde-li o vady, za které se odpovídá podle § 502, je třeba vadu vytknout
   nejpozději do uplynutí stanovené záruční doby.

   § 506

   (1)  Jakmile  nabyvatel  zjistí  vadu  převzaté  věci,  je  povinen věc
   uschovat po přiměřenou dobu, kterou určí zcizitel k přezkoumání vady.

   (2)  Jde-li  o  věc  podléhající  rychlé  zkáze,  může  ji nabyvatel po
   upozornění zcizitele bez prodlení prodat.

   § 507

   (1)  Nelze-li  vadu  odstranit  a nelze-li pro ni věc užívat dohodnutým
   způsobem  nebo řádně, je nabyvatel oprávněn domáhat se zrušení smlouvy.
   Jinak  se může nabyvatel domáhat buď přiměřené slevy z ceny nebo opravy
   nebo doplnění toho, co chybí.

   (2) Práva vyplývající z odpovědnosti za vady mohou být při jednotlivých
   závazcích upravena zákonem nebo dohodnuta účastníky jinak.

   § 507a

   zrušen

   § 507b

   zrušen

   § 507c

   zrušen

   § 508

   Nárok  z  odpovědnosti  za  vady  je  třeba  uplatnit  u soudu v obecné
   promlčecí  době  (§  101),  která počíná plynout ode dne, kdy nabyvatel
   vytkl vady u zcizitele.

   § 509

   (1)  Oprávněný  má právo na náhradu nutných nákladů, které mu vznikly v
   souvislosti  s  uplatněním  práva z odpovědnosti za vady. Toto právo je
   třeba  uplatnit  u  povinného  nejpozději do jednoho měsíce po uplynutí
   doby, ve které je třeba vytknout vady; jinak právo zanikne.

   (2)  Na běh promlčecí doby určené k uplatnění práv u soudu se přiměřeně
   použije § 508.

   nadpis vypuštěn

   § 510

   Uplatnění  nároku  z  odpovědnosti  za vady nevylučuje nárok na náhradu
   škody, která z vady vznikla.

   ODDÍL DRUHÝ

   Společné závazky a společná práva

   Společné závazky

   § 511

   (1)  Jestliže  je  právním  předpisem nebo rozhodnutím soudu stanoveno,
   nebo  účastníky dohodnuto, anebo vyplývá-li to z povahy plnění, že více
   dlužníků  má  témuž  věřiteli  splnit  dluh  společně  a nerozdílně, je
   věřitel  oprávněn  požadovat plnění na kterémkoli z nich. Jestliže dluh
   splní jeden dlužník, povinnost ostatních zanikne.

   (2)  Není-li  právním předpisem nebo rozhodnutím soudu stanoveno, anebo
   účastníky  dohodnuto  jinak,  jsou  podíly  na  dluhu všech dlužníků ve
   vzájemném poměru stejné. Dlužník, proti němuž byl uplatněn nárok vyšší,
   než odpovídá jeho podílu, je povinen bez zbytečného odkladu vyrozumět o
   tom  ostatní  dlužníky a dát jim příležitost, aby uplatnili své námitky
   proti  pohledávce.  Může na nich požadovat, aby dluh podle podílů na ně
   připadajících splnili nebo aby jej v tomto rozsahu dluhu jinak zbavili.

   (3)  Jestliže  dlužník v rozsahu uplatněného nároku dluh sám splnil, je
   oprávněn  požadovat  náhradu  na  ostatních  podle jejich podílů. Pokud
   nemůže  některý  z  dlužníků svůj podíl splnit, rozvrhne se tento podíl
   stejným dílem na všechny ostatní.

   Společná práva

   § 512

   (1)  Má-li  dlužník  splnit  dluh  více  věřitelům  a  jde-li  o plnění
   dělitelné,  může  každý  věřitel  požadovat  jen svůj díl; není-li jiné
   dohody, je dlužník oprávněn plnit každému z věřitelů stejný díl.

   (2)  Jde-li  o  plnění více věřitelům, které je nedělitelné, je dlužník
   oprávněn plnit kterémukoli z věřitelů, nebylo-li dohodnuto něco jiného.
   Splněním  jednomu  z  věřitelů  dluh zanikne. Dlužník však není povinen
   plnit   jednomu   ze   svých   spoluvěřitelů   bez  souhlasu  ostatních
   spoluvěřitelů. Nedohodnou-li se všichni spoluvěřitelé, může dlužník to,
   co je dlužen, složit do soudní úschovy.

   § 513

   Je-li dlužník zavázán ke stejnému plnění několika věřitelům, kteří jsou
   podle  zákona,  podle  rozhodnutí  soudu  nebo  podle smlouvy vůči němu
   oprávněni  společně  a  nerozdílně,  může kdokoli z věřitelů žádat celé
   plnění  a  dlužník je povinen splnit v celém rozsahu tomu, kdo o plnění
   požádá první.

   § 514

   Splnil-li dlužník celý závazek jednomu z věřitelů, kteří jsou vůči němu
   oprávněni společně a nerozdílně, nemohou již ostatní od něj nic žádat.

   § 515

   (1) Zda spoluvěřitel, který dostal plnění nedělitelné nebo celé plnění,
   které mohl žádat kterýkoli ze spoluvěřitelů, je ostatním spoluvěřitelům
   něčím povinen, závisí na poměru mezi spoluvěřiteli.

   (2)  Obdobně  platí,  dostal-li  spoluvěřitel  více,  než  kolik na něj
   připadá.

   ODDÍL TŘETÍ

   Změny v obsahu závazků

   Dohoda stran

   § 516

   (1) Účastníci mohou dohodou změnit vzájemná práva a povinnosti.

   (2)  Nevyplývá-li  z  dohody nepochybně, že sjednáním nového závazku má
   dosavadní  závazek  zaniknout,  vzniká  nový  závazek vedle dosavadního
   závazku, jsou-li pro jeho vznik splněny zákonem požadované náležitosti.

   (3)  Zajištění práv, jichž se dohoda týká, trvá nadále. Jestliže však k
   dohodě došlo bez souhlasu ručitele, může proti věřiteli namítat vše, co
   by mohl namítat, kdyby dohody nebylo.

   Prodlení dlužníka

   § 517

   (1)  Dlužník,  který  svůj  dluh  řádně  a včas nesplní, je v prodlení.
   Jestliže  jej  nesplní  ani  v  dodatečné  přiměřené lhůtě věřitelem mu
   poskytnuté,  má  věřitel  právo  od  smlouvy odstoupit; jde-li o plnění
   dělitelné,  může  se odstoupení věřitele za těchto podmínek týkat i jen
   jednotlivých plnění.

   (2)  Jde-li  o  prodlení  s  plněním peněžitého dluhu, má věřitel právo
   požadovat  od  dlužníka  vedle  plnění  úroky z prodlení, není-li podle
   tohoto zákona povinen platit poplatek z prodlení; výši úroků z prodlení
   a poplatku z prodlení stanoví prováděcí předpis.

   (3)  Jde-li o prodlení s plněním věci, odpovídá dlužník za její ztrátu,
   poškození nebo zničení, ledaže by k této škodě došlo i jinak.

   § 518

   Byla-li  ve  smlouvě  stanovena  přesná doba plnění a ze smlouvy nebo z
   povahy  věci  vyplývá, že na opožděném plnění nemůže mít věřitel zájem,
   musí  věřitel  oznámit  dlužníkovi bez zbytečného odkladu, že na plnění
   trvá; jestliže tak neučiní, smlouva se od počátku ruší.

   § 519

   Právo  věřitele  na  náhradu  škody  způsobené  prodlením dlužníka není
   dotčeno; při prodlení s plněním peněžitého dluhu lze však náhradu škody
   požadovat,  jen  pokud  není  kryta  úroky  z prodlení nebo poplatkem z
   prodlení.

   § 520

   K  prodlení  dlužníka  nedojde, jestliže věřitel včas a řádně nabídnuté
   plnění  od  něho  nepřijme  nebo  mu neposkytne součinnost potřebnou ke
   splnění  dluhu.  Jde-li  o  plnění  věci,  nese  věřitel nebezpečí její
   ztráty, zničení nebo poškození.

   § 521

   Dojde-li  k dohodě o tom, že bude ve splátkách plněn dluh již splatný a
   chce-li  věřitel,  aby  dlužník  ve splátkách plnil i úroky z prodlení,
   musí to být výslovně dohodnuto.

   Prodlení věřitele

   § 522

   Věřitel  je  v  prodlení, jestliže nepřijal řádně nabídnuté plnění nebo
   neposkytl  v  době  plnění  součinnost  potřebnou  ke  splnění dluhu. V
   takových  případech  je  věřitel  zejména  povinen  nahradit dlužníkovi
   náklady,  které mu tím vznikly. Dále na něj přechází nebezpečí nahodilé
   zkázy  věci.  Kromě  toho je dlužník oprávněn žádat od věřitele náhradu
   jiných   škod   způsobených  mu  prodlením,  lze-li  věřiteli  přičítat
   zavinění.

   § 523

   Za dobu věřitelova prodlení není dlužník povinen platit úroky.

   ODDÍL ČTVRTÝ

   Změna v osobě věřitele nebo dlužníka

   Postoupení pohledávky

   § 524

   (1)  Věřitel  může  svou  pohledávku  i bez souhlasu dlužníka postoupit
   písemnou smlouvou jinému.

   (2)  S  postoupenou pohledávkou přechází i její příslušenství a všechna
   práva s ní spojená.

   § 525

   (1)  Postoupit nelze pohledávku, která zaniká nejpozději smrtí věřitele
   nebo  jejíž  obsah  by  se  změnou věřitele změnil. Postoupit nelze ani
   pohledávku, pokud nemůže být postižena výkonem rozhodnutí.

   (2)  Nelze  postoupit  pohledávku,  jestliže  by  postoupení odporovalo
   dohodě s dlužníkem.

   § 526

   (1)  Postoupení pohledávky je povinen postupitel bez zbytečného odkladu
   oznámit   dlužníkovi.   Dokud   postoupení   pohledávky  není  oznámeno
   dlužníkovi   nebo  dokud  postupník  postoupení  pohledávky  dlužníkovi
   neprokáže, zprostí se dlužník závazku plněním postupiteli.

   (2)  Oznámí-li  dlužníku postoupení pohledávky postupitel, není dlužník
   oprávněn se dožadovat prokázání smlouvy o postoupení.

   § 527

   (1)   Bylo-li   sjednáno  postoupení  pohledávky  za  úplatu,  odpovídá
   postupitel postupníkovi, jestliže

   a)  postupník  se  nestal  místo  postupitele  věřitelem  pohledávky  s
   dohodnutým obsahem,

   b) dlužník splnil postupiteli závazek dříve, než byl povinen jej splnit
   postupníkovi,

   c)  postoupená  pohledávka  nebo  její  část zanikla započtením nároku,
   který měl dlužník vůči postupiteli.

   (2)  Za dobytnost postoupené pohledávky postupitel ručí do výše přijaté
   úplaty  spolu s úroky, jen když se k tomu postupníkovi písemně zavázal;
   toto  ručení  však  zaniká,  jestliže  postupník  nevymáhá  postoupenou
   pohledávku na dlužníkovi bez zbytečného odkladu u soudu.

   § 528

   (1)  Jestliže  splnění  postoupené  pohledávky  je  zajištěno zástavním
   právem, ručením nebo jiným způsobem, je postupitel povinen o postoupení
   pohledávky podat zprávu osobě, která zajištění závazku poskytla.

   (2)  Postupitel  je  povinen  předat  postupníkovi  všechny  doklady  a
   poskytnout   všechny  potřebné  informace,  jež  se  týkají  postoupené
   pohledávky.

   § 529

   (1)  Námitky  proti  pohledávce,  které  dlužník  mohl  uplatnit v době
   postoupení, zůstávají mu zachovány i po postoupení pohledávky.

   (2) Dlužník může použít k započtení vůči postupníkovi i své k započtení
   způsobilé  pohledávky,  které  měl vůči postupiteli v době, kdy mu bylo
   oznámeno  nebo  prokázáno  postoupení  pohledávky  (§ 526), jestliže je
   oznámil  bez zbytečného odkladu postupníkovi. Toto právo má dlužník i v
   případě,  že  jeho pohledávky v době oznámení nebo prokázání postoupení
   nebyly ještě splatné.

   § 530

   (1)  Na  žádost postupníka může postupitel vymáhat postoupený nárok sám
   svým  jménem  na  účet  postupníka. Jestliže postoupení pohledávky bylo
   oznámeno  nebo prokázáno dlužníkovi (§ 526), může postupitel pohledávku
   vymáhat  pouze v případě, že ji nevymáhá postupník a postupitel prokáže
   dlužníkovi souhlas postupníka s tímto vymáháním.

   (2)   Vymáhá-li  postupitel  pohledávku,  může  dlužník  použít  své  k
   započtení  způsobilé pohledávky, jež má dlužník vůči postupiteli v době
   jejího vymáhání, nikoliv však pohledávky, jež má vůči postupníkovi.

   Převzetí dluhu

   § 531

   (1)  Kdo  se  dohodne  s dlužníkem, že přejímá jeho dluh, nastoupí jako
   dlužník  na  jeho  místo,  jestliže  k tomu dá věřitel souhlas. Souhlas
   věřitele lze dát buď původnímu dlužníku nebo tomu, kdo dluh převzal.

   (2)  Kdo  bez  dohody  s  dlužníkem převezme dluh smlouvou s věřitelem,
   stane se dlužníkem vedle původního dlužníka.

   (3)  Smlouva  o  převzetí  dluhu  vyžaduje,  aby byla uzavřena písemnou
   formou.

   (4)  Námitky,  které  má vůči věřiteli původní dlužník, může uplatnit i
   osoba, která dluh převzala.

   § 532

   Obsah   závazku  se  převzetím  dluhu  nemění,  avšak  zajištění  dluhu
   poskytnuté třetími osobami trvá jen tehdy, jestliže tyto osoby souhlasí
   se změnou v osobě dlužníka.

   Přistoupení k závazku

   § 533

   Kdo  bez  souhlasu  dlužníka  dohodne  písemně s věřitelem, že splní za
   dlužníka  jeho  peněžitý  závazek,  stává  se dlužníkem vedle původního
   dlužníka a oba dlužníci jsou zavázáni společně a nerozdílně. Ustanovení
   § 531 odst. 4 zde platí obdobně.

   § 534

   Kdo  se  s dlužníkem dohodne, že splní jeho závazek vůči jeho věřiteli,
   má  vůči dlužníkovi povinnost poskytovat plnění jeho věřiteli. Věřiteli
   z toho však přímé právo nevznikne.

   Poukázka

   § 535

   Poukázkou   se  opravňuje  poukazník  vybrat  plnění  u  poukázaného  a
   poukázaný  se  zmocňuje,  aby  splnil poukazníkovi na účet poukazatele.
   Přímý  nárok  nabude  poukazník  proti poukázanému jen tehdy, obdrží-li
   projev poukázaného, že poukázku přijímá.

   § 536

   (1) Pokud je poukázaný to, co má plnit, již poukazateli dlužen, je vůči
   němu  povinen  poukázce  vyhovět.  Jeho  závazek zanikne, není-li jinak
   dohodnuto, pouze tím, že splní podle poukázky poukazníkovi. Jestliže se
   má  poukázkou  splnit  dluh  poukazatele  u  poukazníka,  který  s  tím
   souhlasil, je poukazník povinen poukázaného vyzvat, aby plnil.

   (2) Jestliže nechce poukazník použít poukázku nebo odepírá-li poukázaný
   poukázku  přijmout nebo podle ní plnit, je poukazník povinen oznámit to
   bez zbytečného odkladu poukazateli.

   § 537

   Jestliže přijme poukázaný poukázku vůči poukazníkovi, může uplatnit jen
   takové  námitky, které se týkají platnosti přijetí nebo které vyplývají
   z obsahu poukázky nebo z jeho vlastních vztahů k poukazníkovi.

   § 538

   (1)  Dokud poukázaný ještě nepřijal poukázku vůči poukazníkovi, může ji
   poukazatel odvolat.

   (2)  Jestliže  není  mezi  poukazatelem a poukázaným jiný právní důvod,
   platí  o právním vztahu mezi oběma ustanovení o příkazní smlouvě; avšak
   poukázka  nezanikne  smrtí  poukazatele  nebo  poukázaného. Zda a pokud
   zrušení  poukázky  působí i proti poukazníkovi, řídí se právním vztahem
   mezi ním a poukazatelem.

   § 539

   Počala-li  ve  vztahu  mezi  poukazatelem a poukazníkem běžet promlčecí
   doba  ohledně  závazku,  jehož  plnění je předmětem poukázky, a to před
   dobou,  kdy  poukazníkovi došlo sdělení poukázaného o přijetí poukázky,
   běží   od  této  doby  promlčecí  doba  ve  vztahu  mezi  poukázaným  a
   poukazníkem.

   Poukázka na cenné papíry

   § 540

   Peněžní  ústav  může  vystavit  na  třetí  osobu  nebo na sebe písemnou
   poukázku,  znějící  na  plnění cenných papírů, aniž by v ní uvedl důvod
   závazku.

   § 541

   (1) Jestliže zní taková poukázka na řad, může být převedena rubopisem.

   (2) Rubopisem přecházejí všechna práva z poukázky na osobu oprávněnou z
   rubopisu.

   § 542

   (1)  Kdo  přijme poukázku vystavenou peněžním ústavem, je povinen plnit
   tomu, v jehož prospěch byla vystavena nebo na koho byla převedena.

   (2)  Osoba  zavázaná  poukázkou  je  povinna  plnit,  jen vydá-li se jí
   kvitovaná  poukázka.  Proti  osobě  oprávněné rubopisem z poukázky může
   činit  pouze  takové  námitky, které vyplývají z obsahu poukázky nebo z
   vlastních vztahů k oprávněnému.

   § 543

   O  náležitostech  přijetí  rubopisu,  jakož  i o tom, kdo je z rubopisu
   oprávněn  a  jak  toto  oprávnění prokazuje, platí předpisy o směnkách.
   Podle  těchto  ustanovení  se  rovněž  posoudí,  od koho může požadovat
   poukázku ten, kdo o ni přišel.

   ODDÍL PÁTÝ

   Zajištění závazků

   Smluvní pokuta

   § 544

   (1)  Sjednají-li  strany pro případ porušení smluvní povinnosti smluvní
   pokutu,  je  účastník,  který  tuto  povinnost  poruší,  zavázán pokutu
   zaplatit,  i  když oprávněnému účastníku porušením povinnosti nevznikne
   škoda.

   (2) Smluvní pokutu lze sjednat jen písemně a v ujednání musí být určena
   výše pokuty nebo stanoven způsob jejího určení.

   (3)  Ustanovení  o smluvní pokutě se použijí i na pokutu stanovenou pro
   porušení smluvní povinnosti právním předpisem (penále).

   § 545

   (1)  Nevyplývá-li  z  ujednání o smluvní pokutě něco jiného, je dlužník
   zavázán  plnit povinnost, jejíž splnění bylo zajištěno smluvní pokutou,
   i po jejím zaplacení.

   (2)  Věřitel  není oprávněn požadovat náhradu škody způsobené porušením
   povinnosti,  na  kterou se vztahuje smluvní pokuta, jestliže z ujednání
   účastníků  o  smluvní pokutě nevyplývá něco jiného. Věřitel je oprávněn
   domáhat se náhrady škody přesahující smluvní pokutu jen když to je mezi
   účastníky dohodnuto.

   (3)  Nevyplývá-li  z  dohody  něco jiného, není dlužník povinen smluvní
   pokutu zaplatit, jestliže porušení povinnosti nezavinil.

   Ručení

   § 546

   Dohodou  účastníků  lze  zajistit  pohledávku  ručením.  Ručení  vzniká
   písemným   prohlášením,   jímž  ručitel  bere  na  sebe  vůči  věřiteli
   povinnost, že pohledávku uspokojí, jestliže ji neuspokojí dlužník.

   § 547

   Věřitel  je povinen kdykoli a bez zbytečného odkladu sdělit ručiteli na
   požádání výši své pohledávky.

   § 548

   (1) Ručitel je povinen dluh splnit, nesplnil-li jej dlužník, ačkoli byl
   k tomu věřitelem písemně vyzván.

   (2)  Ručitel může proti věřiteli uplatnit všechny námitky, které by měl
   proti věřiteli dlužník.

   (3)  Uznání  dluhu  dlužníkem  je  účinné vůči ručiteli, jen když s ním
   vysloví souhlas.

   § 549

   Ručitel  může  plnění  odepřít,  pokud  věřitel  zavinil, že pohledávka
   nemůže být uspokojena dlužníkem.

   § 550

   Ručitel, který dluh splnil, je oprávněn požadovat na dlužníkovi náhradu
   za plnění poskytnuté věřiteli.

   § 551

   Dohoda o srážkách ze mzdy a jiných příjmů

   (1)   Uspokojení   pohledávky   výživného   podle  zvláštních  právních
   předpisů^3h)  a  jiné pohledávky, o níž tak stanoví zákon, lze zajistit
   písemnou  dohodou  mezi  věřitelem  a dlužníkem o srážkách ze mzdy. Při
   provádění srážek se postupuje podle zvláštních právních předpisů^3i).

   (2) Proti plátci mzdy nabývá věřitel práva na výplatu srážek okamžikem,
   kdy byla plátci dohoda předložena.

   (3)  Ustanovení  odstavců 1 a 2 platí i pro jiné příjmy, s nimiž se při
   výkonu rozhodnutí nakládá jako se mzdou.

   § 552

   Zástavní smlouva

   Pohledávku   lze   zajistit  i  zástavní  smlouvou.  Jak  se  zajišťuje
   pohledávka  zástavou  věci  nebo  práva  je  upraveno v části o věcných
   právech.

   § 553

   Zajištění závazků převodem práva

   (1)  Splnění  závazku  může  být  zajištěno  převodem práva dlužníka ve
   prospěch věřitele (zajišťovací převod práva).

   (2) Smlouva o zajišťovacím převodu práva musí být uzavřena písemně.

   § 554

   Zajištění postoupením pohledávky

   Pohledávku   lze   zajistit  i  postoupením  pohledávky  dlužníka  nebo
   pohledávky třetí osoby.

   Jistota

   § 555

   Závazek  dát  jistotu lze splnit zejména zřízením zástavního práva nebo
   způsobilými ručiteli.

   § 556

   Nikdo  není  povinen  přijmout  věc  nebo  právo jako jistotu do částky
   vyšší, než kolik činí dvě třetiny jejich odhadní ceny.

   § 557

   Vklady  v  bankách  a  spořitelnách (dále jen "peněžní ústav") a státní
   cenné papíry jsou způsobilou jistotou do celé své výše.

   § 558

   Uznání dluhu

   Uzná-li někdo písemně, že zaplatí svůj dluh určený co do důvodu i výše,
   má se za to, že dluh v době uznání trval. U promlčeného dluhu má takové
   uznání  tento  právní následek jen věděl-li ten, kdo dluh uznal, o jeho
   promlčení.

   ODDÍL ŠESTÝ

   Zánik závazků

   Splnění dluhu

   § 559

   (1) Splněním dluh zanikne.

   (2) Dluh musí být splněn řádně a včas.

   § 560

   Mají-li si ze smlouvy plnit účastníci navzájem, může se domáhat splnění
   závazku  jen  ten, kdo sám splnil svůj závazek dříve anebo je připraven
   jej splnit. I ten, kdo je povinen plnit předem, může své plnění odepřít
   až  do  té  doby, kdy bude poskytnuto nebo zabezpečeno plnění vzájemné,
   je-li  plnění  druhého účastníka ohroženo skutečnostmi, které nastaly u
   druhého účastníka a které mu nebyly známy, když smlouvu uzavřel.

   § 561

   (1)  Lze-li  závazek  splnit  více  způsoby,  má  právo  volby dlužník,
   nebylo-li dohodnuto jinak. Od provedené volby však nelze odstoupit.

   (2)   Byla-li  nahodilým  zánikem  některé  věci  volba  zmařena,  může
   účastník, který měl právo volby, od smlouvy odstoupit.

   § 562

   Dlužník splní dluh i tehdy, jestliže plní tomu, kdo předloží věřitelovo
   potvrzení  o  tom,  že  je  oprávněn  přijmout plnění; to však neplatí,
   jestliže  dlužník věděl, že ten, kdo potvrzení předložil, není oprávněn
   plnění přijmout.

   § 563

   Není-li doba splnění dohodnuta, stanovena právním předpisem nebo určena
   v  rozhodnutí, je dlužník povinen splnit dluh prvního dne poté, kdy byl
   o plnění věřitelem požádán.

   § 564

   Je-li doba plnění ponechána na vůli dlužníka, určí ji na návrh věřitele
   soud  podle  okolností  případu  tak,  aby  to bylo v souladu s dobrými
   mravy.

   § 565

   Jde-li  o  plnění  ve  splátkách,  může  věřitel žádat o zaplacení celé
   pohledávky pro nesplnění některé splátky, jen bylo-li to dohodnuto nebo
   v  rozhodnutí určeno. Toto právo však může věřitel použít nejpozději do
   splatnosti nejblíže příští splátky.

   § 566

   Věřitel  je povinen přijmout i částečné plnění, neodporuje-li to dohodě
   nebo povaze pohledávky.

   § 567

   (1)  Dluh  se  plní  na  místě určeném dohodou účastníků. Není-li místo
   plnění takto určeno, je jím bydliště nebo sídlo dlužníka.

   (2)   Plní-li   dlužník  peněžitý  dluh  prostřednictvím  poskytovatele
   platebních   služeb,   je   dluh   splněn   připsáním  částky  na  účet
   poskytovatele platebních služeb věřitele, není-li dohodnuto jinak.

   (3)  Plní-li  dlužník  peněžitý dluh poštovním poukazem, je dluh splněn
   připsáním  částky na účet poskytovatele platebních služeb věřitele nebo
   vyplacením částky věřiteli v hotovosti, není-li dohodnuto jinak.

   § 568

   Nemůže-li  dlužník  splnit  svůj  závazek  věřiteli, protože věřitel je
   nepřítomen   nebo   je   v   prodlení  nebo  má-li  dlužník  odůvodněné
   pochybnosti,  kdo  je  věřitelem, nebo věřitele nezná, nastávají účinky
   splnění závazku, jestliže jeho předmět dlužník uloží do úřední úschovy.
   Vynaložené nutné náklady s tím spojené nese věřitel.

   § 569

   (1)  Věřitel  je  povinen  vydat  dlužníkovi  na  jeho požádání písemné
   potvrzení o tom, že dluh byl zcela nebo zčásti splněn.

   (2)  Dlužník  je  oprávněn plnění odepřít, nevydá-li mu věřitel zároveň
   potvrzení.

   Dohoda

   § 570

   (1)  Dohodne-li  se  věřitel  s  dlužníkem,  že  dosavadní  závazek  se
   nahrazuje závazkem novým, dosavadní závazek zaniká a dlužník je povinen
   plnit závazek nový.

   (2)  Nahrazuje-li se závazek zřízený písemnou formou, musí být dohoda o
   zřízení  nového závazku uzavřena písemně. Totéž platí, je-li nahrazován
   promlčený závazek.

   § 571

   Dosavadní  závazek  se  pokládá  za  nahrazený  pouze  v rozsahu, který
   nepochybně vyplývá z dohody o novém závazku.

   § 572

   (1)  Ručení  a  zástavní  právo zajišťující závazek zaniklý zajišťují i
   závazek,  který  nahrazuje  závazek původní. Jestliže však ručitel nebo
   osoby, vůči nimž mohou být uvedená práva uplatněna, neprojeví souhlas s
   tím,  aby  byl  zajištěn  nový  závazek,  trvá  zajištění jen v rozsahu
   původního závazku a všechny námitky proti dosavadnímu závazku zůstávají
   zachovány.

   (2)  Strany  se mohou dohodnout, že nesplněný závazek nebo jeho část se
   ruší,  aniž  by vznikl nový závazek. Nevyplývá-li z dohody něco jiného,
   zrušovaný  závazek zaniká, když návrh na jeho zrušení byl přijat druhou
   stranou.

   (3)  Dohoda  o  zrušení  závazku musí být uzavřena písemně, jestliže se
   zrušuje závazek sjednaný písemně.

   § 573

   Nevyplývá-li  výslovně  z písemné dohody o zrušení závazku něco jiného,
   zaniká  současně  i  závazek druhé strany a jestliže byl již splněn, má
   druhá  strana  nárok na jeho vrácení, a to u peněžitého závazku spolu s
   úroky.  Dohodnou-li  se strany na zrušení části závazku, zaniká závazek
   druhé strany v rozsahu odpovídajícím zrušované části závazku.

   § 574

   (1)  Věřitel  se  může  s dlužníkem dohodnout, že se vzdává svého práva
   nebo že dluh promíjí; tato dohoda musí být uzavřena písemně.

   (2) Dohoda, kterou se někdo vzdává práv, jež mohou v budoucnosti teprve
   vzniknout, je neplatná.

   Nemožnost plnění

   § 575

   (1) Stane-li se plnění nemožným, povinnost dlužníka plnit zanikne.

   (2)  Plnění  není  nemožné, zejména lze-li je uskutečnit i za ztížených
   podmínek, s většími náklady nebo až po sjednaném čase.

   (3)  Týká-li se nemožnost jen části plnění, zanikne povinnost jen pokud
   jde  o  tuto  část; věřitel má však právo ohledně zbývajícího plnění od
   smlouvy  odstoupit. Jestliže však vyplývá z povahy smlouvy nebo z účelu
   plnění,  jež  byl  dlužníkovi  znám  v době uzavření smlouvy, že plnění
   zbytku  závazku  nemá  pro  věřitele  žádný  hospodářský význam, zaniká
   závazek  v  celém  rozsahu, ledaže věřitel bez zbytečného odkladu poté,
   kdy  se  o  nemožnosti  části  plnění dozvěděl, sdělí dlužníkovi, že na
   zbytku plnění trvá.

   § 576

   Stane-li  se  uskutečnění  jednoho  z více volitelných plnění nemožným,
   omezuje  se závazek na plnění zbývající. Jestliže však nemožnost tohoto
   plnění  je  způsobena osobou, která nemá právo volby plnění, může druhá
   strana od smlouvy odstoupit.

   § 577

   (1)  Dlužník  je  povinen  bez  zbytečného  odkladu  poté, co se doví o
   skutečnosti,  jež  činí  plnění  nemožným,  oznámit  to věřiteli, jinak
   odpovídá  za  škodu,  která  vznikne  věřiteli  tím,  že  nebyl  včas o
   nemožnosti vyrozuměn.

   (2) Právo na vydání bezdůvodného obohacení není dotčeno.

   § 578

   Uplynutí doby

   Práva i povinnosti zaniknou uplynutím doby, na kterou byly omezeny.

   § 579

   Smrt dlužníka nebo věřitele

   (1)  Smrtí  dlužníka  povinnost  nezanikne,  ledaže  jejím obsahem bylo
   plnění, které mělo být provedeno osobně dlužníkem.

   (2)  Smrtí  věřitele  právo zanikne, bylo-li plnění omezeno jen na jeho
   osobu;   zanikne   i   právo  na  bolestné  a  na  náhradu  za  ztížení
   společenského uplatnění.

   Započtení

   § 580

   Mají-li  věřitel  a  dlužník  vzájemné  pohledávky,  jejichž  plnění je
   stejného  druhu, zaniknou započtením, pokud se vzájemně kryjí, jestliže
   některý  z  účastníků  učiní vůči druhému projev směřující k započtení.
   Zánik   nastane  okamžikem,  kdy  se  setkaly  pohledávky  způsobilé  k
   započtení.

   § 581

   (1)   Započtení  není  přípustné  proti  pohledávce  na  náhradu  škody
   způsobené  na  zdraví,  ledaže by šlo o vzájemnou pohledávku na náhradu
   škody  téhož  druhu.  Započtení  není  přípustné ani proti pohledávkám,
   které nelze postihnout výkonem rozhodnutí.

   (2)  Započíst  nelze pohledávky promlčené, pohledávky, kterých se nelze
   domáhat  u soudu, jakož i pohledávky z vkladů. Proti splatné pohledávce
   nelze započíst pohledávku, která ještě není splatná.

   (3)  Dohodou  účastníků  lze započtením vyrovnat i pohledávky uvedené v
   odstavcích 1 a 2.

   (4) Započtení proti pohledávkám na výživné upravuje zákon o rodině.

   § 582

   Výpověď

   (1) Jestliže je sjednána smlouva na dobu neurčitou, jejímž předmětem je
   závazek  k  nepřetržité nebo opakované činnosti, nebo závazek zdržet se
   určité  činnosti  anebo strpět určitou činnost a nevyplývá-li ze zákona
   nebo  ze  smlouvy  způsob její výpovědi, lze smlouvu vypovědět ve lhůtě
   tří měsíců ke konci kalendářního čtvrtletí.

   (2) Výpověď je však neúčinná ohledně závazku zdržet se určité činnosti,
   jestliže  z  jeho  povahy nebo ze smlouvy vyplývá, že závazek je časově
   neomezen.

   § 583

   Neuplatnění práva

   (1)  K  zániku  práva  proto,  že  nebylo  ve stanovené době uplatněno,
   dochází  jen v případech v zákoně uvedených. K zániku soud přihlédne, i
   když to dlužník nenamítne.

   (2)  Doba  stanovená  k  uplatnění práva podle odstavce 1 neběží, pokud
   ohledně něj probíhá mediace podle zákona o mediaci.

   § 584

   Splynutí

   Jestliže  splyne  jakýmkoli  způsobem  právo  s povinností (závazkem) v
   jedné  osobě,  zanikne  právo i povinnost (závazek), nestanoví-li zákon
   jinak.

   Narovnání

   § 585

   (1)  Dohodou o narovnání mohou účastníci upravit práva mezi nimi sporná
   nebo  pochybná. Dohoda, kterou mají být mezi účastníky upravena veškerá
   práva, netýká se práv, na něž účastník nemohl pomýšlet.

   (2)  Byl-li dosavadní závazek zřízen písemnou formou, musí být dohoda o
   narovnání  uzavřena písemně; totéž platí, týká-li se dohoda promlčeného
   závazku.

   (3) Dosavadní závazek je nahrazen závazkem, který vyplývá z narovnání.

   § 586

   (1)  Omyl  o tom, co je mezi stranami sporné nebo pochybné, nezpůsobuje
   neplatnost  dohody  o  narovnání.  Jestliže  však omyl byl vyvolán lstí
   jedné strany, může se druhá strana neplatnosti dovolat.

   (2)  Narovnání sjednané v dobré víře nepozbývá platnosti ani v případě,
   že  dodatečně  vyjde najevo, že některá ze stran dohodnuté právo v době
   sjednání narovnání neměla.

   § 587

   I  když  strany prohlásí, že narovnáním jsou mezi nimi upravena veškerá
   vzájemná  práva,  týkají  se  tyto účinky pouze právního vztahu, v němž
   vznikla  mezi  nimi spornost nebo pochybnost, ledaže z obsahu narovnání
   nepochybně vyplývá, že se narovnání týká i jiných vztahů.

   HLAVA DRUHÁ

   Kupní a směnná smlouva

   ODDÍL PRVNÍ

   Obecná ustanovení o kupní smlouvě

   § 588

   Z   kupní   smlouvy   vznikne  prodávajícímu  povinnost  předmět  koupě
   kupujícímu  odevzdat  a  kupujícímu  povinnost  předmět koupě převzít a
   zaplatit za něj prodávajícímu dohodnutou cenu.

   § 589

   Cenu  je  třeba sjednat v souladu s obecně závaznými právními předpisy,
   jinak je smlouva neplatná podle § 40a.

   § 590

   Není-li  dohodnuto  jinak,  přechází  na  kupujícího nebezpečí nahodilé
   zkázy  a  nahodilého zhoršení předmětu koupě, včetně užitků, současně s
   nabytím  vlastnictví.  Jestliže  nabude  kupující vlastnictví dříve než
   dojde  k odevzdání předmětu koupě, má prodávající až do odevzdání práva
   a povinnosti schovatele.

   § 591

   Není-li dohodnuto jinak, ani není-li to obvyklé, jsou účastníci povinni
   plnit   bez  zbytečného  odkladu.  Prodávající  je  oprávněn  odevzdání
   předmětu  koupě odepřít, nezaplatí-li kupující cenu včas. Odesílá-li se
   předmět  koupě  na  místo  plnění  nebo  určení,  není kupující povinen
   zaplatit cenu, dokud nemá možnost si předmět koupě prohlédnout.

   § 592

   Je-li  kupující  v prodlení s převzetím, může prodávající předmět koupě
   uložit  na  náklad  kupujícího  ve  veřejném  skladišti  nebo  u jiného
   schovatele  nebo  jej  může  po  upozornění  prodat na účet kupujícího.
   Jde-li  o  věc  podléhající  rychlé  zkáze a není-li na upozornění čas,
   upozornění není nutné.

   § 593

   Není-li  dohodnuto  jinak,  nese  náklady spojené s odevzdáním předmětu
   koupě,  zejména  náklady měření, vážení a balení, prodávající a náklady
   spojené  s převzetím kupující; je-li věc odesílána na místo, které není
   místem splnění, nese náklady odeslání kupující.

   § 594

   Má-li  prodávající  předmět koupě odeslat na místo splnění nebo určení,
   platí,  že  věc byla předána v době, kdy byla předána k přepravě, pokud
   nebylo dohodnuto jinak.

   § 595

   Tomu,  kdo  koupí  budoucí  užitky  nějaké věci úhrnem nebo s nadějí na
   nejisté  budoucí užitky, patří všechny užitky řádně vytěžené. Nese však
   ztrátu, bylo-li jeho očekávání zmařeno.

   § 596

   Má-li  věc  vady,  o  kterých prodávající ví, je povinen kupujícího při
   sjednávání kupní smlouvy na ně upozornit.

   § 597

   (1)  Jestliže  dodatečně  vyjde  najevo  vada,  na  kterou  prodávající
   kupujícího  neupozornil,  má  kupující  právo  na  přiměřenou  slevu ze
   sjednané  ceny odpovídající povaze a rozsahu vady; jde-li o vadu, která
   činí věc neupotřebitelnou, má též právo od smlouvy odstoupit.

   (2)  Právo  odstoupit  od  smlouvy  má  kupující  i tehdy, jestliže jej
   prodávající  ujistil,  že  věc má určité vlastnosti, zejména vlastnosti
   kupujícím  vymíněné, anebo že nemá žádné vady, a toto ujištění se ukáže
   nepravdivým.

   § 598

   Kupující  má  právo  na  úhradu  nutných  nákladů,  které  mu vznikly v
   souvislosti s uplatněním práv z odpovědnosti za vady.

   § 599

   (1) Vady musí kupující uplatnit u prodávajícího bez zbytečného odkladu.
   Práva  z  odpovědnosti  za  vady  se může kupující domáhat u soudu, jen
   jestliže vady vytkl nejpozději do šesti měsíců, jde-li o vady krmiv, do
   tří týdnů a jde-li o vady zvířat, do šesti týdnů od převzetí věci.

   (2)  Právo  na  náhradu nutných nákladů může kupující uplatnit u soudu,
   jen  jestliže  náklady prodávajícímu oznámí ve lhůtě uvedené v odstavci
   1.

   § 600

   Uplatněním  práv  z  odpovědnosti za vady není dotčeno právo na náhradu
   škody.

   ODDÍL DRUHÝ

   Vedlejší ujednání při kupní smlouvě

   § 601

   Výhrada vlastnictví

   Má-li  vlastnictví  k  prodané  movité  věci přejít na kupujícího až po
   zaplacení  ceny,  musí být tato výhrada dohodnuta písemně. Nevyplývá-li
   ze  smlouvy něco jiného, přechází nebezpečí nahodilé zkázy a nahodilého
   zhoršení na kupujícího odevzdáním věci.

   Předkupní právo

   § 602

   (1) Kdo prodá věc s výhradou, že mu ji kupující nabídne ke koupi, kdyby
   ji chtěl prodat, má předkupní právo.

   (2)  Takové  právo  lze  dohodnout i pro případ jiného zcizení věci než
   prodejem.

   § 603

   (1)  Předkupní  právo  ukládá  povinnost  pouze  tomu,  kdo  slíbil věc
   nabídnout ke koupi.

   (2)  Předkupní  právo  lze dohodnout i jako věcné právo, které působí i
   vůči  nástupcům kupujícího. Smlouva se musí uzavřít písemně a předkupní
   právo   se   nabývá   vkladem   do  katastru  nemovitostí.  Nekoupil-li
   prodávající  věc  nabídnutou  kupujícím, zůstává mu zachováno předkupní
   právo i vůči jeho právnímu nástupci.

   (3)  Bylo-li  předkupní  právo  porušeno,  může  se  oprávněný  buď  na
   nabyvateli  domáhat,  aby  mu  věc  nabídl  ke  koupi, anebo mu zůstane
   předkupní právo zachováno.

   § 604

   Předkupní právo nepřechází na dědice oprávněné osoby a nelze je převést
   na jinou osobu.

   § 605

   Není-li  dohodnuta  doba, do kdy má být prodej proveden, musí oprávněná
   osoba  vyplatit  movitost  do  osmi  dnů,  nemovitost do dvou měsíců po
   nabídce. Uplyne-li tato doba marně, předkupní právo zanikne. Nabídka se
   vykoná  ohlášením všech podmínek; jde-li o nemovitost, musí být nabídka
   písemná.

   § 606

   Kdo  je oprávněn koupit věc, musí zaplatit cenu nabídnutou někým jiným,
   není-li  dohodnuto  jinak.  Nemůže-li  věc koupit nebo nemůže-li splnit
   podmínky nabídnuté vedle ceny a nelze-li je vyrovnat ani odhadní cenou,
   předkupní právo zanikne.

   Právo zpětné koupě

   § 607

   (1) Kdo prodá movitou věc s výhradou, že má právo žádat vrácení věci do
   určité  doby  po  koupi,  vrátí-li kupujícímu zaplacenou cenu, má právo
   zpětné koupě.

   (2) Smlouva o právu zpětné koupě musí být uzavřena písemně.

   § 608

   (1)  Právo  zpětné  koupě  musí  prodávající uplatnit písemnou formou a
   není-li  dohodnuto  jinak, nejpozději do jednoho roku od odevzdání věci
   kupujícímu, jinak právo zpětné koupě zanikne.

   (2) Využije-li prodávající práva zpětné koupě, musí kupující vrátit věc
   bez zbytečného odkladu a každá strana má práva a povinnosti, které měla
   druhá strana z původní kupní smlouvy.

   § 609

   (1)  Týká-li  se  právo  zpětné  koupě  věci určené podle druhu, vzniká
   uplatněním tohoto práva kupujícímu závazek vrátit věc téhož druhu.

   (2)  Týká-li  se právo zpětné koupě věci jednotlivě určené, je kupující
   povinen  vrátit  tutéž  věc, kterou koupil. Smlouva o zcizení věci, jíž
   bylo porušeno právo zpětné koupě, je neplatná.

   § 610

   Jiná vedlejší ujednání

   (1)  Účastníci  mohou  písemnou  smlouvou  dohodnout  i  jiná  vedlejší
   ujednání mající povahu výhrad a podmínek připouštějících zánik právního
   vztahu založeného kupní smlouvou.

   (2)  Pokud  se  účastníci  nedohodli  jinak,  zanikají  tyto  výhrady a
   podmínky  nejpozději  uplynutím jednoho roku od uzavření kupní smlouvy,
   jestliže je prodávající v této lhůtě neuplatnil.

   ODDÍL TŘETÍ

   Směnná smlouva

   § 611

   Ustanovení  o  kupní  smlouvě  se přiměřeně použijí i na smlouvu, podle
   které si smluvní strany směňují věc za věc, a to tak, že každá ze stran
   je  považována ohledně věci, kterou směnou dává, za stranu prodávající,
   a ohledně věci, kterou směnou přijímá, za stranu kupující.

   ODDÍL ČTVRTÝ

   Zvláštní ustanovení o prodeji zboží v obchodě

   § 612

   (1) Jestliže fyzická nebo právnická osoba prodává zboží jako podnikatel
   (dále  jen  "prodávající")  v  rámci  své podnikatelské činnosti, platí
   kromě  obecných  ustanovení  o kupní smlouvě i následující ustanovení §
   613 až § 627.

   (2) Ustanovení tohoto oddílu se použijí i pro spotřebitelskou smlouvu o
   zhotovení věci na zakázku.

   § 613

   Věci  lze  prodávat  i  na  objednávku. Prodávající je povinen obstarat
   objednané  zboží  v dohodnuté lhůtě a není-li lhůta dohodnuta, ve lhůtě
   přiměřené  okolnostem.  Nestane-li  se  tak,  objednatel je oprávněn od
   smlouvy odstoupit. Odstoupením objednatele od smlouvy není dotčeno jeho
   právo na náhradu škody.

   § 614

   (1)  Je-li  prodávající podle dohody s kupujícím nebo podle povahy věci
   povinen  dodat  věc  na  místo  určené  kupujícím,  kupující je povinen
   převzít  věc  při  dodání.  V  ostatních  případech je kupující povinen
   převzít věc při prodeji, nedohodne-li se s prodávajícím jinak.

   (2) Nepřevezme-li kupující věc v době uvedené v odstavci 1, prodávající
   je  oprávněn  požadovat  poplatek  za uskladnění; výši poplatku stanoví
   zvláštní předpis, popřípadě určuje dohoda mezi účastníky.

   (3) Převzetím věci přechází na kupujícího vlastnictví koupené věci. Při
   zásilkovém  prodeji  přechází  vlastnictví na kupujícího převzetím věci
   kupujícím  na  místě  dodání  jím  určeném.  Při  samoobslužném prodeji
   dochází  k převodu vlastnictví ke koupené věci okamžikem zaplacení ceny
   za vybrané zboží. Do tohoto okamžiku může kupující vybrané zboží vrátit
   na  původní  místo. Jestliže kupující svým zaviněním poškodí nebo zničí
   vybrané zboží před převodem vlastnického práva, odpovídá za škodu podle
   obecných ustanovení o odpovědnosti za škodu.

   § 615

   Plnění,  která se s prodejem věci obvykle neposkytují, je třeba zvláště
   dohodnout.

   Shoda s kupní smlouvou

   § 616

   (1)  Prodávající  odpovídá  kupujícímu  za  to, že prodávaná věc je při
   převzetí  kupujícím  ve  shodě  s  kupní  smlouvou,  zejména, že je bez
   vad.^4)

   (2)  Nestanoví-li  tento  zákon  jinak,  shodou  s kupní smlouvou podle
   odstavce  1  se  dále  rozumí,  že  prodávaná  věc  má  jakost a užitné
   vlastnosti   smlouvou  požadované,  prodávajícím,  výrobcem  nebo  jeho
   zástupcem popisované, nebo na základě jimi prováděné reklamy očekávané,
   popřípadě jakost a užitné vlastnosti pro věc takového druhu obvyklé, že
   odpovídá   požadavkům   právních  předpisů,  je  v  tomu  odpovídajícím
   množství,  míře  nebo hmotnosti a odpovídá účelu, který prodávající pro
   použití  věci  uvádí  nebo pro který se věc obvykle používá. U potravin
   musí  být  vyznačeno datum minimální trvanlivosti, a jde-li o potraviny
   podléhající  rychlé  zkáze, datum použitelnosti. Připouští-li to povaha
   věci, má kupující právo, aby byla věc před ním překontrolována nebo aby
   její činnost mu byla předvedena.

   (3)  V  případě,  že  věc  při převzetí kupujícím není ve shodě s kupní
   smlouvou (dále jen "rozpor s kupní smlouvou"), má kupující právo na to,
   aby  prodávající  bezplatně a bez zbytečného odkladu věc uvedl do stavu
   odpovídajícího  kupní  smlouvě,  a  to  podle  požadavku kupujícího buď
   výměnou  věci,  nebo  její  opravou;  není-li takový postup možný, může
   kupující  požadovat  přiměřenou  slevu  z  ceny  věci  nebo  od smlouvy
   odstoupit.  To  neplatí, pokud kupující před převzetím věci o rozporu s
   kupní smlouvou věděl nebo rozpor s kupní smlouvou sám způsobil.

   (4)  Rozpor  s  kupní smlouvou, který se projeví během šesti měsíců ode
   dne  převzetí  věci,  se  považuje  za  rozpor existující již při jejím
   převzetí, pokud to neodporuje povaze věci nebo pokud se neprokáže opak.

   § 617

   Je-li  třeba,  aby  při  užívání věci byla zachována zvláštní pravidla,
   zejména  řídí-li se užívání návodem nebo je upraveno technickou normou,
   je  prodávající  povinen  kupujícího  s  nimi  seznámit,  ledaže  jde o
   pravidla  obecně  známá.  Nesplní-li  prodávající  tuto  povinnost,  je
   povinen nahradit kupujícímu škodu z toho vzniklou.

   § 618

   Věci,  které  mají  vady,  jež  nebrání,  aby  mohlo být věci užíváno k
   určenému  účelu,  musí  být prodávány jen za nižší ceny, než je obvyklá
   cena  bezvadné  věci; kupujícího je třeba upozornit, že věc má vadu a o
   jakou vadu jde, není-li to zřejmé již z povahy prodeje.

   Odpovědnost za vady prodané věci

   § 619

   (1) Nejde-li o věci, které se rychle kazí nebo o věci použité, odpovídá
   prodávající  za  vady, které se projeví jako rozpor s kupní smlouvou po
   převzetí věci v záruční době (záruka).

   (2)  Záruka  se  nevztahuje na opotřebení věci způsobené jejím obvyklým
   užíváním.  U  věcí  prodávaných  za  nižší cenu se záruka nevztahuje na
   vady, pro které byla nižší cena sjednána.

   (3)  Jde-li o věci použité, neodpovídá prodávající za vady odpovídající
   míře používání nebo opotřebení, které měla věc při převzetí kupujícím.

   § 620

   (1) Při prodeji spotřebního zboží je záruční doba 24 měsíců.

   (2)  U  věcí,  které  jsou  určeny k tomu, aby se jich užívalo po delší
   dobu, může být zvláštním právním předpisem záruční doba prodloužena nad
   dobu  uvedenou  v  odstavci 1; prodloužení záruční doby se může týkat i
   jen některé součástky věci.

   (3)  Na  žádost  kupujícího  je  prodávající  povinen poskytnout záruku
   písemnou  formou  (záruční  list).  Záruční list musí obsahovat jméno a
   příjmení,  název  nebo obchodní firmu prodávajícího, jeho identifikační
   číslo,  sídlo,  jde-li  o  právnickou  osobu,  nebo  bydliště, jde-li o
   fyzickou osobu. Umožňuje-li to povaha věci, postačuje namísto záručního
   listu  vydat  kupujícímu  doklad  o  zakoupení  věci obsahující uvedené
   údaje.

   (4)  Pokud je to s ohledem na poskytovanou záruku potřebné, prodávající
   v  záručním  listě  srozumitelným  způsobem  vysvětlí obsah poskytované
   záruky,  uvede její rozsah, podmínky, dobu platnosti a způsob, jakým je
   možno  uplatnit  nároky  z  ní  plynoucí.  V záručním listu prodávající
   zároveň  uvede,  že poskytnutím záruky nejsou dotčena práva kupujícího,
   která se ke koupi věci váží. Nesplněním povinností týkajících se vydání
   záručního listu není platnost záruky dotčena.

   (5)  Prohlášením  v  záručním listě vydaném kupujícímu může prodávající
   poskytnout  záruku  přesahující rozsah záruky stanovené v tomto zákoně;
   tato  záruka  musí  být  vždy  v souladu se záručními podmínkami danými
   výrobcem  a  s  jakoukoli  související reklamou. V takovém případě musí
   záruční  list  vždy  obsahovat  náležitosti  a  být  vydán  v souladu s
   podmínkami podle odstavců 3 a 4.

   § 621

   Záruční  doby začínají běžet od převzetí věci kupujícím. Má-li koupenou
   věc  uvést  do  provozu  jiný podnikatel než prodávající, začne záruční
   doba  běžet až ode dne uvedení věci do provozu, pokud kupující objednal
   uvedení  do  provozu nejpozději do tří týdnů od převzetí věci a řádně a
   včas poskytl k provedení služby potřebnou součinnost.

   § 622

   (1)  Jde-li  o  vadu, kterou lze odstranit, má kupující právo, aby byla
   bezplatně,  včas  a řádně odstraněna, a prodávající je povinen vadu bez
   zbytečného  odkladu  odstranit.  Není-li  to  vzhledem  k  povaze  vady
   neúměrné, může kupující požadovat výměnu věci, nebo týká-li se vada jen
   součásti  věci,  výměnu  součásti.  Není-li  takový  postup možný, může
   kupující žádat přiměřenou slevu z ceny věci nebo od smlouvy odstoupit.

   (2)  Jde-li  o vadu, kterou nelze odstranit a která brání tomu, aby věc
   mohla  být řádně užívána jako věc bez vady, má kupující právo na výměnu
   věci nebo má právo od smlouvy odstoupit. Táž práva přísluší kupujícímu,
   jde-li  sice  o  vady  odstranitelné, jestliže však kupující nemůže pro
   opětovné  vyskytnutí  vady po opravě nebo pro větší počet vad věc řádně
   užívat.

   (3)  Jde-li o jiné vady neodstranitelné a nepožaduje-li výměnu věci, má
   kupující  právo  na  přiměřenou  slevu z ceny věci nebo může od smlouvy
   odstoupit.

   § 623

   Vada,  která  vznikla neodbornou montáží nebo jiným neodborným uvedením
   věci  do  provozu, bude považována za vadu věci, pokud tato montáž nebo
   uvedení  do  provozu  byly  sjednány  v  kupní smlouvě a byly provedeny
   prodávajícím  nebo  jinou osobou na odpovědnost prodávajícího. To platí
   rovněž  v případě, kdy montáž nebo jiné uvedení věci do provozu provedl
   kupující  a  vada  vznikla  na  základě  nesprávných pokynů uvedených v
   návodu k montáži nebo k uvedení věci do provozu.

   § 624

   Má-li  věc  prodávaná  za  nižší  cenu nebo věc použitá vadu, za kterou
   prodávající  odpovídá,  má kupující místo práva na výměnu věci právo na
   přiměřenou slevu.

   § 625

   Práva  z  odpovědnosti  za vady se uplatňují u prodávajícího, u kterého
   věc  byla  koupena.  Je-li však v záručním listě uveden jiný podnikatel
   určený  k  opravě,  který  je  v  místě  prodávajícího nebo v místě pro
   kupujícího  bližším,  uplatní  kupující  právo  na opravu u podnikatele
   určeného  k  provedení  záruční  opravy.  Podnikatel určený k opravě je
   povinen  opravu  provést  ve  lhůtě  dohodnuté  při  prodeji  věci mezi
   prodávajícím a kupujícím.

   § 626

   (1)  Práva  z  odpovědnosti za vady věci, pro které platí záruční doba,
   zaniknou, nebyla-li uplatněna v záruční době.

   (2) Práva z odpovědnosti za vady u věcí, které se rychle kazí, musí být
   uplatněna nejdéle v den následující po koupi; jinak práva zaniknou.

   (3)  U  věcí  použitých  práva  z  odpovědnosti  za vady věci zaniknou,
   nebyla-li  uplatněna  do  24  měsíců  ode  dne převzetí věci kupujícím.
   Prodávající  může  tuto dobu v dohodě s kupujícím zkrátit, ne však méně
   než na 12 měsíců; tuto dobu uvede prodávající v dokladu o prodeji věci.

   § 627

   (1)  Doba  od  uplatnění  práva  z odpovědnosti za vady až do doby, kdy
   kupující po skončení opravy byl povinen věc převzít, se do záruční doby
   nepočítá.  Prodávající je povinen vydat kupujícímu potvrzení o tom, kdy
   právo uplatnil, jakož i o provedení opravy a o době jejího trvání.

   (2)  Dojde-li k výměně, začne běžet záruční doba znovu od převzetí nové
   věci.  Totéž  platí,  dojde-li  k  výměně  součástky,  na  kterou  byla
   poskytnuta záruka.

   (3)  Jakákoliv  ujednání  mezi  prodávajícím a kupujícím, uzavřená před
   uplatněním práva z odpovědnosti za vadu prodané věci, pokud by v jejich
   důsledku toto právo zaniklo nebo bylo omezeno, jsou neplatná.

   HLAVA TŘETÍ

   Darovací smlouva

   § 628

   (1)  Darovací  smlouvou  dárce  něco  bezplatně přenechává nebo slibuje
   obdarovanému, a ten dar nebo slib přijímá.

   (2)  Darovací smlouva musí být písemná, je-li předmětem daru nemovitost
   a u movité věci, nedojde-li k odevzdání a převzetí věci při darování.

   (3) Neplatná je darovací smlouva, podle níž má být plněno až po dárcově
   smrti.

   § 629

   Dárce  je povinen při nabídce daru upozornit na vady, o nichž ví. Má-li
   věc  vady,  na  které  dárce  neupozornil,  je  obdarovaný oprávněn věc
   vrátit.

   § 630

   Dárce se může domáhat vrácení daru, jestliže se obdarovaný chová k němu
   nebo členům jeho rodiny tak, že tím hrubě porušuje dobré mravy.

   HLAVA ČTVRTÁ

   Smlouva o dílo

   ODDÍL PRVNÍ

   Obecná ustanovení

   § 631

   Smlouvou  o  dílo  zavazuje  se  objednateli ten, komu bylo dílo zadáno
   (zhotovitel díla), že je za sjednanou cenu provede na své nebezpečí.

   § 632

   Nedojde-li  ke  zhotovení  díla na počkání, zhotovitel je povinen vydat
   objednateli  písemné  potvrzení  o  převzetí objednávky. Potvrzení musí
   obsahovat  označení  předmětu díla, a dále jeho rozsah, jakost, cenu za
   provedení díla a dobu jeho zhotovení.

   § 633

   (1)  Zhotovitel  je  povinen  dílo  provést  podle  smlouvy,  řádně a v
   dohodnuté  době.  Je-li  pro provedení díla stanovena závazná technická
   norma, musí provedení odpovídat této normě.

   (2)  Na  obsahu smlouvy a povaze díla závisí, zda je zhotovitel povinen
   provést  je  osobně  nebo  zda  je  oprávněn  dát dílo provést na svoji
   odpovědnost.

   § 634

   (1)  Není-li  výše  ceny  sjednána  smlouvou  nebo stanovena zvláštními
   předpisy, je třeba poskytnout cenu přiměřenou.

   (2)  Není-li  dohodnuto  jinak,  platí  se  cena  až  po skončení díla.
   Provádí-li  se  však  dílo  po  částech nebo vyžaduje-li provedení díla
   značných  nákladů,  je  ten,  komu  bylo zadáno, oprávněn požadovat již
   během provádění díla od objednatele přiměřené zálohy.

   § 635

   (1)  Byla-li  cena  dohodnuta  podle  rozpočtu,  nesmí být bez souhlasu
   objednatele zvýšena. Práce a náklady do rozpočtu nezahrnuté lze účtovat
   pouze  tehdy,  schválil-li  je  objednatel  písemně nebo jestliže práce
   dodatečně písemně objednal.

   (2)  Došlo-li  v  době  od  uzavření smlouvy do jejího splnění ke změně
   cenového  předpisu, podle kterého byla cena dohodnuta, je zhotovitel na
   to  povinen  objednatele  bez  prodlení  písemně upozornit a oznámit mu
   novou cenu.

   (3)  Objednatel je oprávněn po oznámení nové ceny od smlouvy odstoupit;
   neodstoupí-li  bez  zbytečného  odkladu od smlouvy, je povinen zaplatit
   zhotoviteli  cenu  novou,  ledaže  ke  zvýšení ceny došlo po překročení
   dohodnuté doby provedení díla.

   (4)  Odstoupí-li objednatel od smlouvy, je povinen zaplatit zhotoviteli
   částku  připadající na provedenou práci a vzniklé náklady podle původně
   dohodnuté  ceny,  pouze  měl-li  z  částečného plnění smlouvy majetkový
   prospěch.

   § 636

   (1)  Nelze-li cenu při uzavření smlouvy sjednat pevnou částkou, musí se
   určit  alespoň  odhadem.  Zjistí-li zhotovitel dodatečně, že bude třeba
   cenu  určenou odhadem podstatně překročit, je povinen na to objednatele
   bez  prodlení  písemně  upozornit a oznámit mu nově určenou cenu; jinak
   nemá právo na zaplacení rozdílu v ceně.

   (2)  Objednatel  je  oprávněn  po  oznámení nově určené ceny od smlouvy
   odstoupit;  odstoupí-li  od  smlouvy,  je  povinen zaplatit zhotoviteli
   částku  připadající na provedenou práci a vzniklé náklady podle původně
   určené  ceny,  jen  pokud  měl  z  částečného  plnění smlouvy majetkový
   prospěch.  Odstoupením  od  smlouvy  není  dotčeno právo objednatele na
   náhradu škody.

   (3)  Neodstoupí-li  objednatel  od  smlouvy  bez zbytečného odkladu, je
   povinen zaplatit za poskytnutou službu nově určenou vyšší cenu.

   § 637

   (1)  Má-li objednatelem dodaný materiál nedostatky, které brání řádnému
   vyhotovení díla, zhotovitel je povinen na to objednatele bez zbytečného
   odkladu  upozornit.  Stejnou  povinnost  má zhotovitel i tehdy, žádá-li
   objednatel, aby dílo bylo provedeno podle pokynů, které jsou nevhodné.

   (2)  Trvá-li  objednatel  přes  upozornění  zhotovitele  na objednávce,
   zhotovitel může od smlouvy odstoupit.

   § 638

   (1)  Je-li k provedení díla nutná součinnost objednatele, je zhotovitel
   oprávněn  určit k tomu přiměřenou lhůtu a po jejím marném uplynutí může
   od smlouvy odstoupit, upozorní-li na takový následek.

   (2)  Totéž  platí,  provádí-li  se  dílo  u  objednatele a ten nevykoná
   potřebná zdravotní a bezpečnostní opatření pro osoby provádějící dílo.

   § 639

   Poskytne-li   objednatel  řádně  a  včas  potřebnou  součinnost,  avšak
   zhotovitel v určenou dobu nepřistoupí k provedení díla, náleží mu právo
   na  náhradu  nutných  nákladů,  které  mu  tím vznikly. Toto právo musí
   uplatnit  u  zhotovitele nejpozději do jednoho měsíce od převzetí věci;
   odstoupí-li  z tohoto důvodu od smlouvy, musí je uplatnit nejpozději do
   jednoho měsíce od odstoupení; jinak právo zanikne.

   § 640

   Bylo-li  dílo  zmařeno  náhodou  před  dobou splnění, ztrácí zhotovitel
   nárok na odměnu.

   § 641

   (1)  I  když  dílo  nebylo provedeno, náleží zhotoviteli sjednaná cena,
   byl-li ochoten dílo provést a zabránily-li mu v tom okolnosti na straně
   objednatele.   Je   však   povinen  dát  si  započíst  to,  co  ušetřil
   neprovedením díla, co vydělal jinak, nebo co úmyslně zameškal vydělat.

   (2)  Byl-li  zhotovitel  zdržen  v  provádění díla okolnostmi na straně
   objednatele, náleží mu za to přiměřená náhrada.

   § 642

   (1)  Až do zhotovení díla může objednatel od smlouvy odstoupit; je však
   povinen  zaplatit  zhotoviteli  částku,  která  připadá  na  práce  již
   vykonané,  pokud  zhotovitel  nemůže  jejich  výsledek  použít  jinak a
   nahradit mu účelně vynaložené náklady.

   (2)  Objednatel je oprávněn odstoupit od smlouvy i tehdy, je-li zřejmé,
   že  dílo  nebude  včas  hotovo  nebo  nebude provedeno řádně a jestliže
   zhotovitel neučiní nápravu ani v poskytnuté přiměřené lhůtě.

   § 643

   (1)  Záleží-li  provedení  díla  ve  zvláštních  osobních  vlastnostech
   zhotovitele,  ruší  se  smlouva jeho smrtí. Dědici zhotovitele se mohou
   domáhat  pouze zaplacení upotřebitelné hmoty připravené na dílo a části
   odměny přiměřené upotřebitelným výsledkům vykonané práce.

   (2) Smrt objednatele sama o sobě smlouvu neruší.

   ODDÍL DRUHÝ

   Zvláštní ustanovení o zhotovení věci na zakázku

   § 644

   Jde-li  o  zhotovení věci na zakázku, vznikne objednateli právo, aby mu
   zhotovitel  podle  jeho  objednávky  věc  zhotovil a povinnost zaplatit
   zhotoviteli cenu za zhotovení věci.

   § 645

   (1)  Zhotovitel odpovídá za vady, které má věc na zakázku zhotovená při
   převzetí  objednatelem, jakož i za vady, které se vyskytnou po převzetí
   věci  v  záruční  době.  Stejně  odpovídá  za  to, že věc má vlastnosti
   objednatelem při zakázce vymíněné.

   (2)  Zhotovitel odpovídá za vady provedené zakázky, jejichž příčinou je
   vadnost  materiálu  dodaného  objednatelem  či  nevhodnost jeho pokynů,
   jestliže  objednatele  na  vadnost  materiálu či nevhodnost jeho pokynů
   neupozornil.

   § 646

   (1) Záruční doba je šest měsíců.

   (2)  U  věcí,  které  jsou  určeny k tomu, aby se jich užívalo po delší
   dobu,  stanoví  zvláštní  předpisy  záruční dobu delší než šest měsíců;
   záruční  doba  přesahující  šest  měsíců  se  může  týkat i jen některé
   součástky.  Zhotovitel  je  povinen  vydat  objednateli  záruční list s
   vyznačením záruční doby.

   (3) U zhotovení stavby je záruční doba tři roky. Prováděcí předpis může
   stanovit,  že  u  některých  částí staveb může být záruční doba kratší,
   nejméně však osmnáct měsíců.

   § 647

   Záruční  doba začíná běžet ode dne převzetí věci. Převzal-li objednatel
   věc  až  po dni, do kterého měl povinnost ji převzít, běží záruční doba
   již ode dne, kdy měl tuto povinnost.

   § 648

   (1)  Jde-li  o  vadu,  kterou  lze  odstranit,  je  objednatel oprávněn
   požadovat  bezplatné  odstranění  vady. Zhotovitel je povinen odstranit
   vadu bez zbytečného odkladu.

   (2)  Jde-li  o vadu, kterou nelze odstranit a která brání tomu, aby věc
   mohla  být  podle  objednávky  řádně  užívána  jako  věc  bez  vady, má
   objednatel  právo  na  zrušení  smlouvy.  Totéž právo mu přísluší u vad
   odstranitelných,  jestliže  pro opětovné vyskytnutí vady po opravě nebo
   pro   větší   počet   vad  nemůže  věc  řádně  užívat.  Jde-li  o  vadu
   neodstranitelnou,   která  však  nebrání  řádnému  užívání  věci  podle
   objednávky, má objednatel právo na přiměřenou slevu.

   § 649

   Práva z odpovědnosti za vady musí být uplatněna u zhotovitele v záruční
   době;  jinak  práva  zaniknou.  Doba od uplatnění práva ze záruky až do
   provedení  opravy  se  do  záruční doby nepočítá. Zhotovitel je povinen
   vydat  objednateli  potvrzení  o  tom,  kdy  právo  uplatnil, jakož i o
   provedení opravy a době jejího trvání.

   § 650

   (1) Objednavatel je povinen převzít věc nejpozději do jednoho měsíce od
   uplynutí  doby,  kdy  věc  měla  být zhotovena, a byla-li věc zhotovena
   později,  do  jednoho  měsíce  od  jejího zhotovení. Neučiní-li tak, je
   povinen zaplatit dohodnutý poplatek za uskladnění.

   (2)  Po  uplynutí  šesti  měsíců  ode dne, kdy byla věc zhotovena, může
   zhotovitel  s  věcí  volně  nakládat. Pokud se mu nepodaří věc zpeněžit
   nebo  jiným  způsobem  s ní účelně naložit, má zhotovitel právo, aby mu
   objednatel zaplatil cenu zhotovení díla. Objednatel má právo na vrácení
   ceny  za  použitý  materiál,  který  dodal na zhotovení věci. V případě
   zhotovení  stavby  má  zhotovitel  vždy  právo  na  zaplacení  ceny  za
   zhotovenou stavbu.

   § 651

   Zhotovuje-li  se  objednateli stavba na objednávku, odpovídá zhotovitel
   za  poškození  nebo  zničení  stavby  až  do převzetí zhotovené stavby,
   ledaže by ke škodě došlo i jinak.

   ODDÍL TŘETÍ

   Zvláštní ustanovení o smlouvě o opravě a úpravě věci

   § 652

   (1) Jde-li o opravu nebo úpravu věci, vznikne objednateli právo, aby mu
   zhotovitel  podle  jeho  objednávky  provedl  opravu  nebo úpravu věci;
   zhotoviteli  vznikne  právo,  aby mu objednatel zaplatil cenu za opravu
   nebo úpravu věci.

   (2)  Opravou  věci  je činnost, kterou se zejména odstraňují vady věci,
   následky  jejího  poškození nebo účinky jejího opotřebení. Úpravou věci
   je činnost, kterou se zejména mění povrch věci nebo její vlastnosti.

   § 653

   (1)  Zhotovitel odpovídá za vady, které má provedená oprava nebo úprava
   při  převzetí věci objednatelem, jakož i za vady, které se vyskytnou po
   převzetí věci v záruční době.

   (2) Zhotovitel odpovídá také za vady, jejichž příčinou je vadnost věci,
   která  má být opravena nebo upravena, či nevhodnost pokynů objednatele,
   jestliže ho na vadnost věci či nevhodnost pokynů neupozornil.

   § 654

   (1)  Záruční  doba  je  tři  měsíce,  není-li  sjednána nebo zvláštními
   předpisy  stanovena  jinak;  u stavebních prací je záruční doba nejméně
   osmnáct měsíců.

   (2)  Jestliže  účelem opravy nebo úpravy je, aby věc mohla být i nadále
   po delší dobu užívána, stanoví zvláštní předpisy pro opravu nebo úpravu
   věci  záruční  dobu  delší  než  tři  měsíce, nebylo-li sjednáno jinak.
   Záruční  doba  přesahující  tři  měsíce  se  může  týkat  i jen některé
   součástky.  Zhotovitel  je  povinen  vydat  objednateli  záruční list s
   vyznačením záruční doby.

   (3)  Prohlášením  v  záručním listě vydaném objednateli může zhotovitel
   poskytnout záruku přesahující rozsah záruky stanovené v tomto zákoně. V
   záručním listě určí zhotovitel podmínky a rozsah této záruky.

   § 655

   (1)  Je-li  věc  opravena  nebo  upravena vadně, má objednatel právo na
   bezplatné odstranění vady. Zhotovitel je povinen vadu odstranit nejdéle
   v  dohodnuté  lhůtě.  Nelze-li  vadu  odstranit  nebo  neodstraní-li ji
   zhotovitel  v  dohodnuté  lhůtě,  anebo  vyskytne-li  se vada znovu, má
   objednatel  právo  na  zrušení  smlouvy  nebo na přiměřené snížení ceny
   opravy nebo úpravy.

   (2)  Práva  z  odpovědnosti  za vady musí být uplatněna u zhotovitele v
   záruční  době;  jinak zaniknou. Doba od uplatnění práva až po provedení
   opravy  nebo  úpravy se do záruční doby nepočítá. Zhotovitel je povinen
   vydat  objednateli  potvrzení  o  tom,  kdy  právo  uplatnil, jakož i o
   provedení opravy nebo úpravy a o době jejího trvání.

   § 656

   (1)  Objednatel  je  povinen  vyzvednout  si  věc nejpozději do jednoho
   měsíce  od  uplynutí doby, kdy oprava nebo úprava měla být provedena, a
   byla-li  provedena  později,  do  jednoho  měsíce od vyrozumění o jejím
   provedení. Neučiní-li tak, je povinen zaplatit poplatek za uskladnění.

   (2)  Nevyzvedne-li si objednatel věc ve lhůtě šesti měsíců ode dne, kdy
   byl  povinen  ji  vyzvednout,  má  zhotovitel  právo  věc prodat. Je-li
   zhotoviteli  známa  adresa objednatele a jde-li o věc větší hodnoty, je
   zhotovitel  povinen o zamýšleném prodeji objednatele předem vyrozumět a
   poskytnout mu přiměřenou dodatečnou lhůtu k vyzvednutí věci.

   (3)   Dojde-li   k   prodeji   nevyzvednuté  věci,  vyplatí  zhotovitel
   objednateli  výtěžek  prodeje  po  odečtení  ceny  opravy  nebo úpravy,
   poplatku za uskladnění a nákladů prodeje. Právo na výtěžek prodeje musí
   objednatel uplatnit u zhotovitele.

   HLAVA PÁTÁ

   Smlouva o půjčce

   § 657

   Smlouvou  o  půjčce  přenechává  věřitel  dlužníkovi  věci určené podle
   druhu,  zejména  peníze,  a  dlužník  se  zavazuje  vrátit  po uplynutí
   dohodnuté doby věci stejného druhu.

   § 658

   (1) Při půjčce peněžité lze dohodnout úroky.

   (2)  Při  půjčce  nepeněžité lze ujednat místo úroků plnění přiměřeného
   většího množství nebo věcí lepší jakosti, zpravidla téhož druhu.

   HLAVA ŠESTÁ

   Smlouva o výpůjčce

   § 659

   Smlouvou  o  výpůjčce  vznikne vypůjčiteli právo věc po dohodnutou dobu
   bezplatně užívat.

   § 660

   Půjčitel  je  povinen  předat  vypůjčiteli  věc  ve  stavu způsobilém k
   řádnému užívání. Ustanovení § 617 platí přiměřeně i pro užívání věci.

   § 661

   (1) Vypůjčitel je oprávněn užívat věc řádně a v souladu s účelem, který
   byl ve smlouvě dohodnut nebo kterému obvykle slouží; je povinen chránit
   ji před poškozením, ztrátou nebo zničením.

   (2)  Není-li  dohodnuto jinak, nesmí vypůjčitel přenechat věc k užívání
   jinému.

   § 662

   (1)   Vypůjčitel   je  povinen  věc  vrátit,  jakmile  ji  nepotřebuje,
   nejpozději však do konce stanovené doby zapůjčení.

   (2)  Půjčitel  může  požadovat  vrácení věci i před skončením stanovené
   doby  zapůjčení, jestliže vypůjčitel věc neužívá řádně nebo jestliže ji
   užívá v rozporu s účelem, kterému slouží.

   HLAVA SEDMÁ

   Nájemní smlouva

   ODDÍL PRVNÍ

   Obecná ustanovení

   § 663

   Nájemní  smlouvou pronajímatel přenechává za úplatu nájemci věc, aby ji
   dočasně (ve sjednané době) užíval nebo z ní bral i užitky.

   § 664

   Pronajímatel  je  povinen  přenechat  pronajatou  věc  nájemci ve stavu
   způsobilém  smluvenému  užívání,  nebo nebyl-li způsob užívání smluven,
   užívání obvyklému, a v tomto stavu ji svým nákladem udržovat.

   § 665

   (1)  Nájemce  je  oprávněn  užívat  věc způsobem stanoveným ve smlouvě;
   nebylo-li dohodnuto jinak, přiměřeně povaze a určení věci. Pronajímatel
   je  oprávněn  požadovat  přístup k věci za účelem kontroly, zda nájemce
   užívá věc řádným způsobem.

   (2)  Nájemce  je  povinen  věc  užívat  pouze  v  případě,  že tak bylo
   smluveno,  nebo  že  neužíváním by byla věc znehodnocena více než jejím
   užíváním.

   § 666

   (1)  Nájemce  je  oprávněn dát pronajatou věc do podnájmu, nestanoví-li
   smlouva jinak.

   (2)  Dá-li  nájemce věc do podnájmu v rozporu se smlouvou, pronajímatel
   má právo odstoupit od smlouvy.

   § 667

   (1)  Změny  na  věci  je  nájemce  oprávněn  provádět  jen se souhlasem
   pronajímatele.  Úhradu  nákladů  s tím spojených může nájemce požadovat
   jen  v případě, že se k tomu pronajímatel zavázal. Nestanoví-li smlouva
   jinak,  je  oprávněn  požadovat  úhradu nákladů až po ukončení nájmu po
   odečtení znehodnocení změn, k němuž v mezidobí došlo v důsledku užívání
   věci.  Dal-li pronajímatel souhlas se změnou, ale nezavázal se k úhradě
   nákladů,  může nájemce požadovat po skončení nájmu protihodnotu toho, o
   co se zvýšila hodnota věci.

   (2)  Provede-li  nájemce  změny  na věci bez souhlasu pronajímatele, je
   povinen  po skončení nájmu uvést věc na své náklady do původního stavu.
   Hrozí-li  v  důsledku  prováděných  změn  na  věci pronajímateli značná
   škoda, je pronajímatel oprávněn odstoupit od smlouvy.

   § 668

   (1)  Nájemce  je  povinen  oznámit pronajímateli bez zbytečného odkladu
   potřeby  oprav,  které  má  provést  pronajímatel.  Při  porušení  této
   povinnosti  odpovídá  nájemce  za  škodu  tím způsobenou a nemá nároky,
   které by mu jinak příslušely pro nemožnost nebo omezenou možnost užívat
   věc pro vady věci, jež nebyly včas pronajímateli oznámeny.

   (2)  Nájemce  je  povinen  snášet  omezení  v  užívání pronajaté věci v
   rozsahu nutném pro provedení oprav a udržování věci.

   § 669

   Jestliže  nájemce  vynaložil  na  věc  náklady  při opravě, ke které je
   povinen  pronajímatel,  má  nárok  na  náhradu těchto nákladů, jestliže
   oprava   byla  provedena  se  souhlasem  pronajímatele,  nebo  jestliže
   pronajímatel  bez  zbytečného odkladu opravu neobstaral, ačkoli mu byla
   oznámena  její  potřeba.  Jinak  může nájemce požadovat jen to, o co se
   pronajímatel obohatil.

   § 670

   Nájemce  je  povinen  pečovat  o  to,  aby  na věci nevznikla škoda. Je
   povinen dát věc pojistit, jen jestliže to stanoví smlouva.

   Nájemné

   § 671

   (1)  Nájemce  je  povinen  platit  nájemné podle smlouvy, jinak nájemné
   obvyklé v době uzavření smlouvy s přihlédnutím k hodnotě pronajaté věci
   a způsobu jejího užívání.

   (2)  Není-li  dohodnuto nebo zvláštními předpisy stanoveno jinak, platí
   se  nájemné  ze  zemědělských  nebo  lesních pozemků půlročně pozadu 1.
   dubna a 1. října, při ostatních nájmech měsíčně pozadu.

   § 672

   (1) Na zajištění nájemného má pronajímatel nemovitosti zástavní právo k
   movitým  věcem,  které  jsou  na  pronajaté  věci  a patří nájemci nebo
   osobám,  které  s  ním  žijí  ve  společné  domácnosti, s výjimkou věcí
   vyloučených z výkonu rozhodnutí.

   (2)  Zástavní  právo  zanikne,  jsou-li věci odstraněny dříve, než byly
   sepsány  soudním  vykonavatelem,  ledaže  by  byly odstraněny na úřední
   příkaz  a  pronajímatel ohlásí svá práva u soudu do osmi dnů po výkonu.
   Stěhuje-li  se nájemce nebo jsou-li odstraňovány věci, přestože nájemné
   není  zaplaceno  nebo  zajištěno,  může  pronajímatel  zadržet  věci na
   vlastní  nebezpečí,  do  osmi  dnů  však  musí  žádat  o soupis soudním
   vykonavatelem, nebo musí věci vydat.

   § 673

   Nájemce  není  povinen  platit  nájemné,  pokud  pro  vady  věci, které
   nezpůsobil,  nemohl  pronajatou  věc  užívat  způsobem dohodnutým, nebo
   nebyl-li  způsob užívání dohodnut přiměřeně povaze a určení věci, anebo
   nemohl-li  z  uvedených  příčin  při  nájmu  zemědělských  nebo lesních
   pozemků docílit žádný výnos.

   § 674

   Může-li  nájemce užívat pronajatou věc z důvodů uvedených v § 673 pouze
   omezeně  nebo  jestliže  při  nájmu  zemědělských  nebo lesních pozemků
   užitky z věci klesly z uvedených důvodů pod polovinu běžného výnosu, má
   nájemce  nárok  na  přiměřenou  slevu z nájemného. Pronajímatel si však
   musí započíst náklad, který ušetřil, a cenu výhod, které měl z toho, že
   nájemce věc užíval jen omezeně.

   § 675

   Právo  na  prominutí  nebo  na  poskytnutí  slevy  z nájemného musí být
   uplatněno  u  pronajímatele  bez  zbytečného  odkladu.  Právo  zanikne,
   nebude-li  uplatněno do šesti měsíců ode dne, kdy došlo ke skutečnostem
   toto právo zakládajícím.

   ODDÍL TŘETÍ

   Skončení nájmu

   § 676

   (1) Nájem skončí uplynutím doby, na kterou byl sjednán, nedohodne-li se
   pronajímatel s nájemcem jinak.

   (2) Užívá-li nájemce věci i po skončení nájmu a pronajímatel proti tomu
   nepodá návrh na vydání věci nebo na vyklizení nemovitosti u soudu do 30
   dnů,  obnovuje  se  nájemní  smlouva  za týchž podmínek, za jakých byla
   sjednána původně. Nájem sjednaný na dobu delší než rok se obnovuje vždy
   na rok, nájem sjednaný na dobu kratší se obnovuje na tuto dobu.

   § 677

   (1)  Zrušit nájemní smlouvu sjednanou na neurčitou dobu lze, nedojde-li
   k dohodě pronajímatele s nájemcem, pouze výpovědí.

   (2)  Nájemní  smlouvu  lze  vypovědět  při nájmech pozemků patřících do
   zemědělského  půdního  fondu nebo lesního půdního fondu^5) v jednoroční
   lhůtě,  a  to  ke  dni  1.  října  běžného  roku;  při  nájmech  jiných
   nemovitostí  v tříměsíční lhůtě, při nájmu movitých věcí v jednoměsíční
   lhůtě.

   § 678

   Ustanovení  o  výpovědní době, vyklizení a odevzdání platí pouze tehdy,
   není-li smlouvou nebo zvláštními předpisy stanoveno jinak.

   § 679

   (1)   Nájemce  je  oprávněn  odstoupit  od  smlouvy  kdykoliv,  byla-li
   pronajatá   věc  předána  ve  stavu  nezpůsobilém  ke  smluvenému  nebo
   obvyklému  užívání, anebo stane-li se později - aniž by nájemce porušil
   svoji  povinnost  -  nezpůsobilou ke smluvenému nebo obvyklému užívání,
   stane-li  se neupotřebitelnou anebo bude-li mu odňata taková část věci,
   že by tím byl zmařen účel smlouvy.

   (2)  Jsou-li místnosti, které byly pronajaty k obývání nebo k tomu, aby
   se  v  nich  zdržovali  lidé,  zdraví  závadné, má nájemce toto právo i
   tehdy,  věděl-li o tom při uzavření smlouvy. Práva odstoupit od smlouvy
   se nelze předem vzdát.

   (3)  Pronajímatel  může  kdykoli odstoupit od smlouvy, užívá-li nájemce
   přes písemnou výstrahu pronajatou věc nebo trpí-li užívání věci takovým
   způsobem, že pronajímateli vzniká škoda, nebo že mu hrozí značná škoda.
   Nejde-li  o byt nebo nebytový prostor, může pronajímatel také odstoupit
   od  smlouvy,  jestliže nájemce, ač upomenut, nezaplatil splatné nájemné
   ani  do  splatnosti dalšího nájemného, a je-li tato doba kratší než tři
   měsíce, do tří měsíců, nebo jestliže s ohledem na pravomocné rozhodnutí
   příslušného orgánu je třeba pronajatou věc vyklidit.

   § 680

   (1) Zničením pronajaté věci nájemní smlouva zaniká.

   (2)  Dojde-li ke změně vlastnictví k pronajaté věci, vstupuje nabyvatel
   do  právního  postavení pronajímatele a nájemce je oprávněn zprostit se
   svých závazků vůči dřívějšímu vlastníku, jakmile mu byla změna oznámena
   nebo nabyvatelem prokázána.

   (3) Dojde-li ke změně vlastnictví k nemovité věci, může z tohoto důvodu
   vypovědět  nájemní smlouvu pouze nájemce, a to i tehdy, byla-li smlouva
   uzavřena  na  dobu  určitou;  výpověď  však  musí  podat  v  nejbližším
   výpovědním  období,  pokud je zákonem nebo dohodou stanoveno. Při změně
   vlastnictví k movité věci může smlouvu vypovědět i nabyvatel.

   § 681

   Po podané výpovědi nebo tři měsíce před skončením nájmu a předáním věci
   je  nájemce  nemovité  věci  povinen,  není-li dohodnuto jinak, umožnit
   zájemci  o  pronajmutí  její prohlídku v přítomnosti pronajímatele nebo
   jeho zástupce. Nájemce nesmí být prohlídkou zbytečně obtěžován.

   § 682

   Skončí-li  nájem,  je  nájemce  povinen  vrátit pronajatou věc ve stavu
   odpovídajícím  sjednanému způsobu užívání věci; nebyl-li způsob užívání
   výslovně  smluven,  ve  stavu,  v  jakém  ji  převzal, s přihlédnutím k
   obvyklému opotřebení.

   § 683

   (1)  Došlo-li  k  poškození nebo nadměrnému opotřebení pronajaté věci v
   důsledku  jejího  zneužití,  odpovídá  nájemce  i  za  škody  způsobené
   osobami,  kterým  umožnil  k  pronajaté  věci  přístup,  za náhodu však
   neodpovídá.

   (2)  Domáhat  se náhrady lze pouze do šesti měsíců od vrácení pronajaté
   věci; jinak nárok zanikne.

   § 684

   Uplatňuje-li  třetí  osoba  k věci práva, jež jsou neslučitelná s právy
   nájemce, je pronajímatel povinen učinit potřebná právní opatření k jeho
   ochraně.  Jestliže  tak  pronajímatel  v  přiměřené lhůtě neučiní, nebo
   nejsou-li jeho opatření úspěšná, může nájemce odstoupit od smlouvy.

   ODDÍL ČTVRTÝ

   Zvláštní ustanovení o nájmu bytu

   § 685

   (1)  Nájem bytu vzniká nájemní smlouvou, kterou pronajímatel přenechává
   nájemci za nájemné byt do užívání, a to na dobu určitou nebo bez určení
   doby  užívání.  Nájemní  smlouvu lze sjednat také na dobu výkonu určité
   práce nájemce.

   (2)  U  družstevního  bytu lze nájemní smlouvu mezi bytovým družstvem a
   členem  bytového  družstva  uzavřít  pouze  za  podmínek  upravených ve
   stanovách bytového družstva.

   (3) Nájem bytu je chráněn; pronajímatel jej může vypovědět jen z důvodů
   stanovených v zákoně.

   (4)  Byty  zvláštního  určení  jsou  byty  zvlášť  upravené pro bydlení
   zdravotně postižených osob a byty v domech zvláštního určení.

   § 686

   (1)  Nájemní  smlouva musí obsahovat označení bytu, jeho příslušenství,
   rozsah  jejich  užívání  a  způsob výpočtu nájemného a úhrady za plnění
   spojená  s  užíváním  bytu  nebo  jejich výši. Nájemní smlouva musí mít
   písemnou formu.

   (2)  Není-li doba nájmu dohodnuta, má se za to, že smlouva o nájmu byla
   uzavřena na dobu neurčitou.

   § 686a

   (1)  Pronajímatel  je  oprávněn při sjednání nájemní smlouvy požadovat,
   aby nájemce složil peněžní prostředky k zajištění nájemného a úhrady za
   plnění  poskytovaná  v  souvislosti  s  užíváním bytu a k úhradě jiných
   svých závazků v souvislosti s nájmem.

   (2)  Výše  složených  peněžních prostředků nesmí přesáhnout trojnásobek
   měsíčního  nájemného  a  zálohy  na  úhradu  za  plnění  poskytovaná  v
   souvislosti s užíváním bytu.

   (3)  Nedohodnou-li  se  pronajímatel  s nájemcem jinak, je pronajímatel
   oprávněn  tyto  prostředky  použít  k úhradě pohledávek na nájemném a k
   úhradě  za  plnění  poskytovaná  v  souvislosti  s užíváním bytu nebo k
   úhradě   jiných  dluhů  nájemce  v  souvislosti  s  nájmem,  přiznaných
   vykonatelným  rozhodnutím soudu nebo nájemcem písemně uznaných. Nájemce
   je povinen po písemné výzvě pronajímatele doplnit peněžní prostředky na
   původní  výši,  pokud  pronajímatel  tyto  peněžní prostředky oprávněně
   čerpal, a to do jednoho měsíce.

   (4)  Po  skončení  nájmu vrátí pronajímatel nájemci nevyčerpané peněžní
   prostředky  s  příslušenstvím,  a to nejdéle do jednoho měsíce ode dne,
   kdy  nájemce  byt  vyklidil  a  předal  pronajímateli, nedohodnou-li se
   jinak.

   (5)  Na  vyplacení  peněžních  prostředků  má jinak právo strana, které
   svědčí rozhodnutí soudu nebo jiného veřejného úřadu se stejnými účinky.

   Práva a povinnosti z nájmu bytu

   § 687

   (1)  Pronajímatel  je  povinen předat nájemci byt ve stavu způsobilém k
   řádnému užívání a zajistit nájemci plný a nerušený výkon práv spojených
   s užíváním bytu.

   (2)  V  nájemní  smlouvě lze sjednat předání bytu ve stavu nezpůsobilém
   pro  řádné  užívání,  pokud si nájemce s pronajímatelem současně vymezí
   práva  a  povinnosti  z  toho  plynoucí,  zejména  výši a způsob úhrady
   nákladů na provedení úpravy.

   (3)  Nedohodnou-li  se  pronajímatel  s nájemcem jinak, drobné opravy v
   bytě  související  s  jeho  užíváním a náklady spojené s běžnou údržbou
   hradí  nájemce.  Pojem  drobných  oprav  a  nákladů  spojených s běžnou
   údržbou bytu upravuje zvláštní právní předpis.

   (4)  Práva a povinnosti nájemce, který je členem bytového družstva, při
   opravách  a údržbě družstevního bytu a hrazení nákladů s tím spojených,
   upravují stanovy družstva.

   § 688

   (1)  Nájemce má vedle práva užívat byt i právo užívat společné prostory
   a  zařízení  domu,  jakož  i  požívat  plnění, jejichž poskytování je s
   užíváním bytu spojeno.

   (2)  Nájemce  je povinen řádně užívat byt, společné prostory a zařízení
   domu  a  řádně  požívat  plnění, jejichž poskytování je s užíváním bytu
   spojeno.

   § 689

   (1)  Pronajímatel  má  právo požadovat, aby v bytě žil jen takový počet
   osob,  který  je  přiměřený  velikosti bytu a nebrání tomu, aby všechny
   osoby   mohly   řádně  užívat  byt  a  žít  v  hygienicky  vyhovujících
   podmínkách.

   (2)  Pronajímatel  má  právo  vyhradit  si  v nájemní smlouvě souhlas s
   přijetím  další  osoby do bytu. To neplatí, jedná-li se o osobu blízkou
   anebo o další případy zvláštního zřetele hodné.

   (3) Nájemce oznámí pronajímateli písemně a bez zbytečného odkladu změny
   v  počtu, jménech, příjmeních a datech narození osob v bytě, v případě,
   že  lze  mít  za to, že tato změna potrvá déle než 2 měsíce; nájemce je
   rovněž  povinen  oznámit pronajímateli uzavření manželství nebo přechod
   nájmu.  Neučiní-li  to  nájemce  ani  do  2  měsíců  ode dne, kdy změna
   nastala, má se za to, že hrubě porušil svoji povinnost.

   (4)  Jestliže  nájemce  ví předem o své dlouhodobé nepřítomnosti v bytě
   spojené  se  složitou  dosažitelností své osoby, oznámí tuto skutečnost
   pronajímateli.  Současně  označí  osobu,  která  po  tuto  dobu zajistí
   možnost vstupu do bytu v případě, kdy to bude nezbytně nutné.

   § 690

   Nájemci  jsou povinni při výkonu svých práv dbát na to, aby v domě bylo
   vytvořeno prostředí zajišťující ostatním uživatelům domu nerušený výkon
   jejich práv.

   § 691

   Nesplní-li   pronajímatel  svoji  povinnost  odstranit  závady  bránící
   řádnému  užívání  bytu, nebo jimiž je výkon nájemcova práva ohrožen, má
   nájemce právo po předchozím upozornění pronajímatele závady odstranit v
   nezbytné  míře  a požadovat od něj náhradu účelně vynaložených nákladů.
   Právo  na náhradu musí uplatnit u pronajímatele bez zbytečného odkladu.
   Právo zanikne, nebylo-li uplatněno do šesti měsíců od odstranění závad.

   § 692

   (1)  Nájemce  je  povinen  oznámit bez zbytečného odkladu pronajímateli
   potřebu těch oprav v bytě, které má nést pronajímatel, a umožnit jejich
   provedení;  jinak  odpovídá  za škodu, která nesplněním této povinnosti
   vznikla.

   (2)  Nepostará-li se nájemce o včasné provedení drobných oprav a běžnou
   údržbu  bytu, má pronajímatel právo učinit tak po předchozím upozornění
   nájemce na svůj náklad sám a požadovat od něj náhradu.

   (3) Nájemce je povinen po předchozí písemné výzvě umožnit pronajímateli
   nebo  jím  pověřené  osobě, aby provedl instalaci a údržbu zařízení pro
   měření  a  regulaci  tepla,  teplé  a  studené  vody,  jakož  i odpočet
   naměřených   hodnot.   Stejně  je  povinen  umožnit  přístup  k  dalším
   technickým zařízením, pokud jsou součástí bytu a patří pronajímateli.

   § 693

   Nájemce  je povinen odstranit závady a poškození, které způsobil v domě
   sám  nebo ti, kdo s ním bydlí. Nestane-li se tak, má pronajímatel právo
   po  předchozím  upozornění  nájemce  závady  a  poškození  odstranit  a
   požadovat od nájemce náhradu.

   § 694

   Nájemce  nesmí  provádět  stavební  úpravy ani jinou podstatnou změnu v
   bytě bez souhlasu pronajímatele, a to ani na svůj náklad.

   V  případě porušení této povinnosti je pronajímatel oprávněn požadovat,
   aby nájemce provedené úpravy a změny bez odkladu odstranil.

   § 695

   Pronajímatel je oprávněn provádět stavební úpravy bytu a jiné podstatné
   změny  v bytě pouze se souhlasem nájemce. Tento souhlas lze odepřít jen
   z  vážných  důvodů.  Provádí-li  pronajímatel  takové  úpravy na příkaz
   příslušného  orgánu  státní správy, je nájemce povinen jejich provedení
   umožnit;  jinak  odpovídá  za  škodu,  která nesplněním této povinnosti
   vznikla.

   Nájemné a úhrada za plnění poskytovaná s užíváním bytu

   § 696

   (1)  Nájemné  při  uzavírání  nájemní  smlouvy  nebo  změna nájemného v
   průběhu trvání nájemního vztahu se sjednává dohodou mezi pronajímatelem
   a  nájemcem,  nestanoví-li  tento  zákon  nebo  zvláštní právní předpis
   jinak.

   (2) Nedošlo-li ke sjednání nájemného dohodou, může pronajímatel písemně
   navrhnout  nájemci  zvýšení nájemného. Souhlasí-li nájemce s návrhem na
   zvýšení  nájemného,  zvyšuje  se  nájemné  počínaje  třetím kalendářním
   měsícem od doručení návrhu. Nesdělí-li nájemce pronajímateli písemně do
   dvou  měsíců  od doručení návrhu, že se zvýšením nájemného souhlasí, má
   pronajímatel  právo  navrhnout  ve  lhůtě  dalších tří měsíců, aby výši
   nájemného  určil  soud.  Soud  na návrh pronajímatele rozhodne o určení
   nájemného, které je v místě a čase obvyklé. Výši nájemného soud určí ke
   dni podání návrhu soudu.

   (3)  Soud  může  rozhodnout  podle odstavce 2 také v případě nájmu, kde
   bylo  nájemné  sjednáno  dohodou,  a  jde  o  nájem  na dobu neurčitou,
   jestliže  došlo  k  podstatné  změně  okolností, z nichž při sjednávání
   nájemného pronajímatel nebo nájemce vycházel.

   (4)  Navrhuje-li  nájemce  snížení  nájemného,  použijí  se  ustanovení
   odstavců 2 a 3 obdobně.

   (5)  Ustanovení  odstavců  2  až  4 se nepoužije pro určení nájemného u
   družstevního bytu.

   (6)  Nedohodne-li  se  pronajímatel  s  nájemcem  jinak, způsob výpočtu
   úhrady  za  plnění  poskytovaná s užíváním bytu a způsob jejich placení
   stanoví zvláštní právní předpis.

   § 697

   Nezaplatí-li  nájemce  nájemné  nebo  úhradu  za  plnění, poskytovaná s
   užíváním  bytu  do  pěti  dnů  po  její splatnosti, je povinen zaplatit
   pronajímateli poplatek z prodlení.

   § 698

   (1)   Nájemce   má   právo  na  přiměřenou  slevu  z  nájemného,  dokud
   pronajímatel přes jeho upozornění neodstraní v bytě nebo v domě závadu,
   která  podstatně  nebo  po delší dobu zhoršuje jejich užívání. Právo na
   přiměřenou  slevu  z  nájemného  má  nájemce  i  tehdy, jestliže nebyla
   poskytována  plnění  spojená  s  užíváním  bytu,  nebo byla poskytována
   vadně, a jestliže se v důsledku toho užívání bytu zhoršilo.

   (2)  Stejné  právo  má  nájemce, jestliže stavebními úpravami v domě se
   podstatně nebo po delší dobu zhorší podmínky užívání bytu nebo domu.

   (3)   Nájemce  má  právo  na  přiměřenou  slevu  z  úhrady  za  plnění,
   poskytovaná  s  užíváním  bytu,  pokud  je  pronajímatel  řádně  a včas
   neposkytuje.

   § 699

   Právo  na  slevu  z  nájemného  nebo  z  úhrady za plnění poskytovaná s
   užíváním bytu je třeba uplatnit u pronajímatele bez zbytečného odkladu.
   Právo zanikne, nebylo-li uplatněno do šesti měsíců od odstranění závad.

   Společný nájem bytu

   § 700

   (1)  Byt  může  být ve společném nájmu více osob. Společní nájemci mají
   stejná práva a povinnosti.

   (2)  Společný  nájem vzniká též dohodou mezi dosavadním nájemcem, další
   osobou a pronajímatelem.

   (3) U družstevního bytu může společný nájem vzniknout jen mezi manžely.

   § 701

   (1) Běžné věci, týkající se společného nájmu bytu, může vyřizovat každý
   ze  společných  nájemců.  V  ostatních  věcech je třeba souhlasu všech;
   jinak je právní úkon neplatný.

   (2) Z právních úkonů týkajících se společného nájmu bytu jsou oprávněni
   a povinni všichni společní nájemci společně a nerozdílně.

   § 702

   (1) Dojde-li mezi společnými nájemci k neshodě o právech a povinnostech
   vyplývajících  ze  společného nájmu bytu, rozhodne na návrh některého z
   nich soud.

   (2)   Soud  může  v  případech  zvláštního  zřetele  hodných  na  návrh
   společného  nájemce  zrušit právo společného nájmu bytu, vznikne-li jím
   nezaviněný   stav,  který  brání  společnému  užívání  bytu  společnými
   nájemci.  Zároveň  určí, který ze společných nájemců nebo kteří z nich,
   budou byt dále užívat.

   Společný nájem bytu manžely

   § 703

   (1)  Jestliže  se za trvání manželství manželé nebo jeden z nich stanou
   nájemci bytu, vznikne společný nájem bytu manžely.

   (2)  Vznikne-li  jen  jednomu  z  manželů za trvání manželství právo na
   uzavření smlouvy o nájmu družstevního bytu, vznikne se společným nájmem
   bytu  manžely i společné členství manželů v družstvu; z tohoto členství
   jsou oba manželé oprávněni a povinni společně a nerozdílně.

   (3)  Ustanovení  odstavců  1 a 2 neplatí, jestliže manželé spolu trvale
   nežijí.

   § 704

   (1)   Stal-li  se  některý  z  manželů  nájemcem  bytu  před  uzavřením
   manželství,  vznikne  oběma  manželům  společný  nájem  bytu  uzavřením
   manželství.

   (2)  Totéž  platí,  vzniklo-li  před  uzavřením  manželství některému z
   manželů právo na uzavření smlouvy o nájmu družstevního bytu.

   § 705

   (1)  Nedohodnou-li  se  rozvedení  manželé  o nájmu bytu, soud na návrh
   jednoho  z  nich  rozhodne,  že se zrušuje právo společného nájmu bytu.
   Současně určí, který z manželů bude byt dále užívat jako nájemce.

   (2)  Nabyl-li práva na uzavření smlouvy o nájmu družstevního bytu jeden
   z   rozvedených   manželů  před  uzavřením  manželství,  zanikne  právo
   společného  nájmu  bytu  rozvodem;  právo  byt  užívat  zůstane  tomu z
   manželů,  který  nabyl práva na nájem bytu před uzavřením manželství. V
   ostatních  případech  společného nájmu družstevního bytu rozhodne soud,
   nedohodnou-li  se  rozvedení manželé, na návrh jednoho z nich o zrušení
   tohoto  práva,  jakož  i o tom, kdo z nich bude jako člen družstva dále
   nájemcem  bytu;  tím  zanikne i společné členství rozvedených manželů v
   družstvu.

   (3)  Při  rozhodování  o dalším nájmu bytu vezme soud zřetel zejména na
   zájmy nezletilých dětí a stanovisko pronajímatele.

   § 705a

   Vztahy k nájemnímu bytu v registrovaném partnerství

   (1)  Osoba,  která  uzavřela  registrované  partnerství^1a)  (dále  jen
   "partnerství"), má po dobu trvání partnerství právo užívat byt, jenž je
   v nájmu druhého partnera a práva s tím spojená (§ 688).

   (2)  Uzavřením  partnerství  nevzniká společný nájem bytu (družstevního
   bytu),  jehož  nájemcem  je jeden z partnerů. Stejně tak společný nájem
   bytu  nevzniká,  pokud  se  stane  jeden  z  partnerů^1a) nájemcem bytu
   (družstevního  bytu) za trvání partnerství. Ustanovení umožňující vznik
   společného nájmu bytu dohodou (§ 700) tím nejsou dotčena.

   (3)   Zrušením,   popřípadě  vyslovením  neplatnosti  nebo  neexistence
   partnerství, zaniká právo partnera^1a), který není nájemcem bytu, tento
   byt nadále užívat.

   Přechod nájmu bytu

   § 706

   (1)  Zemře-li nájemce a nejde-li o společný nájem bytu, přejdou práva a
   povinnosti  z  nájmu na osobu, která žila v bytě s nájemcem ke dni jeho
   smrti  ve  společné  domácnosti  a nemá vlastní byt. Je-li touto osobou
   někdo  jiný  než  nájemcův  manžel,  partner,  rodič,  sourozenec, zeť,
   snacha,  dítě  nebo vnuk, přejdou na ni práva a povinnosti z nájmu, jen
   pokud  pronajímatel  s  jejím bydlením v bytě souhlasil. Pro souhlas se
   vyžaduje písemná forma.

   (2)  Nájem  bytu  po  jeho  přechodu podle odstavce 1 skončí nejpozději
   uplynutím  2  let  od  okamžiku  přechodu  nájmu.  Toto  ustanovení  se
   nepoužije  v  případě,  že  osoba,  na  kterou  nájem přešel, dosáhla k
   okamžiku  přechodu  nájmu  věku  70  let. Stejně tak se toto ustanovení
   nepoužije  v  případě,  že  osoba,  na kterou nájem přešel, nedosáhla k
   okamžiku  přechodu  nájmu  věku  18 let; v takovém případě skončí nájem
   nejpozději  dnem,  kdy  tato  osoba  dosáhne  věku  20  let,  pokud  se
   pronajímatel s nájemcem nedohodnou jinak.

   (3)  Splňuje-li  více  osob podmínky pro přechod nájmu, přejdou práva a
   povinnosti  z  nájmu  na všechny společně a nerozdílně. Je-li však mezi
   těmito  osobami  nájemcovo  dítě, přejdou práva a povinnosti z nájmu na
   ně.

   (4)  Každá  osoba  splňující podmínky pro přechod nájmu může do jednoho
   měsíce  od  smrti  nájemce  písemně  oznámit  pronajímateli, že v nájmu
   nechce pokračovat; dnem oznámení její nájem zaniká.

   (5)  Jestliže  zemře  nájemce  družstevního  bytu  a  nejde-li o byt ve
   společném  nájmu  manželů,  přechází  smrtí  nájemce  jeho  členství  v
   družstvu a nájem bytu na toho dědice, kterému připadl členský podíl.“.

   § 707

   (1) Zemře-li jeden z manželů, kteří byli společnými nájemci bytu, stane
   se jediným nájemcem pozůstalý manžel.

   (2)  Jde-li  o byt družstevní, zanikne smrtí jednoho z manželů společný
   nájem  bytu  manžely.  Bylo-li právo na družstevní byt nabyto za trvání
   manželství,  zůstává  členem  družstva  pozůstalý  manžel a jemu náleží
   členský  podíl;  k  tomu  přihlédne  soud v řízení o dědictví. Jestliže
   zemřel  manžel,  který  nabyl  právo  na  družstevní byt před uzavřením
   manželství,   přechází   jeho   smrtí   členství  v  družstvu  a  nájem
   družstevního bytu na toho dědice, jemuž připadl členský podíl. Jde-li o
   více předmětů nájmu, může členství zůstavitele přejít na více dědiců.

   (3)  Zemře-li  jeden  ze  společných  nájemců,  přechází  jeho právo na
   ostatní společné nájemce.

   § 708

   Ustanovení § 707 odst. 1 a 3 platí i v případě, jestliže nájemce opustí
   trvale společnou domácnost.

   § 709

   Ustanovení § 703 až 707 neplatí pro byty zvláštního určení.

   Zánik nájmu bytu

   § 710

   (1) Nájem bytu zanikne písemnou dohodou mezi pronajímatelem a nájemcem,
   písemnou výpovědí nebo jiným způsobem stanoveným tímto zákonem.

   (2)  V  písemné  výpovědi musí být uvedena lhůta, kdy má nájem skončit.
   Výpovědní lhůta nesmí být kratší než tři měsíce a musí skončit ke konci
   kalendářního  měsíce.  Výpovědní  lhůta  začne běžet prvním dnem měsíce
   následujícího   po   měsíci,  v  němž  byla  výpověď  doručena  druhému
   účastníkovi, pokud není dále stanoveno jinak.

   (3)  V  případě, že nájem bytu byl sjednán na dobu určitou, skončí také
   uplynutím této doby. Pokud smlouva nestanoví jinak, na nájem bytu nelze
   použít ustanovení o obnovení nájmu (§ 676 odst. 2).

   (4)  Nájem  bytu, který byl sjednán na dobu výkonu určité práce, skončí
   posledním  dnem  kalendářního  měsíce  následujícího  po měsíci, v němž
   nájemce přestal tyto práce vykonávat, aniž k tomu měl vážný důvod.

   (5) Přestane-li nájemce vykonávat určité práce, na které je vázán nájem
   bytu,  z  důvodů spočívajících v jeho věku nebo zdravotním stavu nebo z
   jiného  vážného  důvodu,  skončí nájem bytu uplynutím dvou let ode dne,
   kdy nájemce přestal určité práce vykonávat.

   § 711

   (1)  Pronajímatel  může  vypovědět  nájem  pouze  z  důvodů uvedených v
   zákoně.

   (2) Pronajímatel může vypovědět nájem bez přivolení soudu:

   a)  jestliže  nájemce  nebo ti, kdo s ním bydlí, přes písemnou výstrahu
   hrubě porušují dobré mravy v domě;

   b)  jestliže  nájemce hrubě porušuje své povinnosti vyplývající z nájmu
   bytu, zejména tím, že nezaplatil nájemné a úhradu za plnění poskytovaná
   s  užíváním bytu ve výši odpovídající trojnásobku měsíčního nájemného a
   úhrady  za  plnění  poskytovaná  s užíváním bytu nebo nedoplnil peněžní
   prostředky podle § 686a odst. 3;

   c)  má-li  nájemce  dva  nebo více bytů, vyjma případů, že na něm nelze
   spravedlivě požadovat, aby užíval pouze jeden byt;

   d)  neužívá-li  nájemce  byt  bez  vážných  důvodů nebo byt bez vážných
   důvodů užívá jen občas;

   e)  jde-li  o  byt zvláštního určení a nájemce není zdravotně postižená
   osoba; toto ustanovení se nepoužije, pokud nájemce dovršil 70 let věku.

   (3)  Výpověď  musí  být  nájemci  doručena. V písemné výpovědi musí být
   uveden  důvod  výpovědi,  výpovědní  lhůta  (§  710  odst. 2) a poučení
   nájemce  o  možnosti  podat  do  60  dnů  žalobu  na určení neplatnosti
   výpovědi  k  soudu.  Nájemce  je povinen byt vyklidit do 15 dnů ode dne
   zajištění přístřeší.

   (4) Nájemce není povinen byt vyklidit, pokud podá ve lhůtě šedesáti dnů
   ode  dne  doručení  výpovědi  žalobu  na  určení neplatnosti výpovědi a
   řízení není ukončeno pravomocným rozhodnutím soudu.

   § 711a

   (1) Pronajímatel může vypovědět nájem pouze s přivolením soudu v těchto
   případech:

   a)  potřebuje-li  pronajímatel  byt  pro  sebe,  manžela, pro své děti,
   vnuky, zetě nebo snachu, své rodiče nebo sourozence;

   b) je-li potřebné z důvodu veřejného zájmu s bytem nebo s domem naložit
   tak,  že  byt  nelze  užívat  nebo vyžaduje-li byt nebo dům opravy, při
   jejichž provádění nelze byt nebo dům delší dobu užívat;

   c)  jde-li  o  byt,  který  souvisí  stavebně  s  prostory  určenými  k
   provozování  obchodu  nebo  jiné  podnikatelské činnosti a nájemce nebo
   vlastník těchto nebytových prostorů chce tento byt užívat.

   (2)  Písemná výpověď pronajímatele musí být doručena nájemci. V písemné
   výpovědi  musí být uveden důvod výpovědi a výpovědní lhůta (§ 710 odst.
   2).  Jestliže soud přivolí k výpovědi z nájmu bytu, určí současně délku
   výpovědní  lhůty  a rozhodne o povinnosti byt vyklidit. Výpovědní lhůta
   počne  běžet až prvním dnem kalendářního měsíce následujícího po právní
   moci rozhodnutí soudu.

   (3)  V  případě  výpovědi  dané  z  důvodů  uvedených  v  odstavci 1 je
   pronajímatel  povinen uhradit nájemci nezbytné stěhovací náklady, pokud
   nedojde k jiné dohodě.

   (4)  Jestliže pronajímatel bez vážných důvodů nevyužil vyklizeného bytu
   k  účelu,  pro  který  vypověděl nájem bytu, může soud na návrh nájemce
   rozhodnout, že pronajímatel je povinen dodatečně uhradit nájemci, který
   byt  uvolnil,  stěhovací  náklady  a  další náklady spojené s potřebnou
   úpravou  náhradního  bytu.  Soud  může  dále  uložit pronajímateli, aby
   nájemci  uhradil  rozdíl  ve výši nájemného z dosavadního bytu a z bytu
   náhradního,  až  za  dobu pěti let, počínaje měsícem, v němž se nájemce
   přestěhoval  do  náhradního  bytu,  nejdéle  však  do doby, kdy nájemce
   ukončil  nájem  náhradního  bytu.  Právo  nájemce  na  úhradu rozdílu v
   nájemném se v období pěti let nepromlčí. Jiné nároky nájemce tím nejsou
   dotčeny.  Dále  soud  může  na návrh toho, kdo poskytl bytovou náhradu,
   uložit pronajímateli, aby mu uhradil přiměřenou náhradu.

   (5)  Má-li nájemce právo na bytovou náhradu, je povinen byt vyklidit do
   15 dnů po zajištění odpovídající bytové náhrady.

   nadpis vypuštěn

   § 712

   (1) Bytovými náhradami jsou náhradní byt a náhradní ubytování.

   (2)  Náhradním bytem je byt, který podle velikosti a vybavení zajišťuje
   lidsky  důstojné  ubytování  nájemce a členů jeho domácnosti. Skončí-li
   nájemní  poměr  výpovědí  pronajímatele  z  důvodů podle § 711a odst. 1
   písm.  a),  b)  a  c), má nájemce právo na náhradní byt, který je podle
   místních podmínek zásadně rovnocenný bytu, který má vyklidit (přiměřený
   náhradní  byt).  Soud  může  na návrh pronajímatele z důvodů zvláštního
   zřetele hodných rozhodnout, že nájemce má právo na náhradní byt o menší
   podlahové ploše než vyklizovaný byt.

   (3)  V  případech  podle  §  705  odst. 2 věty prvé postačí rozvedenému
   manželovi,   který   je   povinen  byt  vyklidit,  poskytnout  náhradní
   ubytování;  soud  však z důvodů zvláštního zřetele hodných rozhodne, že
   rozvedený  manžel  má  právo  na  náhradní byt. V případech podle § 705
   odst. 1 a odst. 2 věta druhá má rozvedený manžel právo na náhradní byt;
   soud  může,  jsou-li proto důvody zvláštního zřetele hodné, rozhodnout,
   že rozvedený manžel má právo jen na náhradní ubytování.

   (4)  Náhradním ubytováním se rozumí byt o jedné místnosti nebo pokoj ve
   svobodárně  nebo  podnájem v zařízené nebo nezařízené části bytu jiného
   nájemce.

   (5)  Skončí-li  nájemní poměr výpovědí pronajímatele podle § 711, stačí
   při  vyklizení  poskytnout  přístřeší.  Přístřeším  se  rozumí  dočasné
   ubytování  do  doby,  než si nájemce opatří řádné ubytování a prostor k
   uskladnění  jeho  bytového  zařízení  a  ostatních věcí domácí a osobní
   potřeby, nejdéle však na dobu 6 měsíců.

   (6) Společní nájemci mají nárok jen na jednu bytovou náhradu.

   § 712a

   V  období  mezi  skončením  nájemního  poměru  a posledním dnem lhůty k
   vyklizení  bytu mají pronajímatel a osoba, jejíž nájemní poměr skončil,
   práva  a  povinnosti v rozsahu odpovídajícím ustanovením § 687 až 699 a
   přiměřeně § 700 až § 702 odst. 1.

   § 713

   (1)  Jestliže  byt  zvláštního  určení po smrti nájemce nebo po rozvodu
   jeho manželství užívají dále manžel, bývalý manžel nebo osoby uvedené v
   §  706  odst.  1,  nejsou  povinny se z bytu vystěhovat, dokud jim není
   zajištěna přiměřená bytová náhrada.

   (2)  Jestliže  byt,  ke kterému byl sjednán nájem na dobu výkonu určité
   práce,  užívá  po  smrti  nájemce osoba blízká, má právo v bytě bydlet.
   Vyzve-li ji však pronajímatel, aby byt vyklidila, je povinna tak učinit
   do  tří  měsíců ode dne doručení této výzvy. V případě smrti nájemce, k
   níž  došlo  v souvislosti s výkonem této práce, není tato osoba povinna
   se vystěhovat, dokud jí není zajištěna přiměřená bytová náhrada.

   (3)  Povinnost  zajištění bytové náhrady podle odstavců 1 a 2 zaniká po
   uplynutí 2 let od smrti nájemce nebo po rozvodu jeho manželství a osoby
   užívající byt jsou povinny byt vyklidit.

   (4)  Pokud  byt  zvláštního určení užívá osoba zdravotně postižená nebo
   osoba, která dovršila 70 let věku, ustanovení odstavce 3 se nepoužije.

   § 714

   Zánikem  členství  osoby  v  bytovém  družstvu zanikne její nájem bytu.
   Osoba,  jejíž  nájem  bytu  zanikl,  není povinna se z bytu vystěhovat,
   pokud  jí  není  zajištěna bytová náhrada za podmínek uvedených v § 712
   odst.  2  a 3, popřípadě poskytnuto přístřeší za podmínek uvedených v §
   712  odst.  5.  Vrácení členského podílu se může člen domáhat teprve po
   vystěhování z bytu, a to ve lhůtě dané stanovami družstva.

   Úprava práv nájemců při vzájemné výměně bytu

   § 715

   Se  souhlasem  pronajímatelů  se mohou nájemci dohodnout o výměně bytu.
   Souhlas i dohoda musí mít písemnou formu.

   § 716

   (1) Právo na splnění dohody o výměně bytu musí být uplatněno u soudu do
   tří  měsíců  ode  dne,  kdy byl s dohodou vysloven souhlas; jinak právo
   zanikne.

   (2)  Nastanou-li  dodatečně  u  některého  z  účastníků  takové závažné
   okolnosti,  že  není možno splnění dohody na něm spravedlivě požadovat,
   může  od dohody odstoupit; musí však tak učinit bez zbytečného odkladu.
   Povinnost k náhradě škody tím není dotčena.

   ODDÍL PÁTÝ

   Nájem obytných místností v zařízeních určených k trvalému bydlení

   § 717

   (1)  V  zařízeních  určených  k  trvalému  bydlení  vzniká nájem obytné
   místnosti nájemní smlouvou uzavřenou mezi pronajímatelem a nájemcem.

   (2)  Jsou-li  na užívání téže místnosti uzavřeny nájemní smlouvy s více
   nájemci, je každý z nich samostatným nájemcem, a to v rozsahu, který mu
   byl v dohodě vymezen.

   § 718

   Je-li  nájemce  povinen  se  z  obytné  místnosti  vystěhovat, stačí mu
   poskytnout  náhradní ubytování, pokud nájemní smlouvou nebylo účastníky
   dohodnuto  něco  jiného. V případě, že nájem obytné místnosti skončil z
   důvodů,  pro  které lze vypovědět nájem bytu podle § 711 odst. 2, stačí
   při vyklizení poskytnout přístřeší.

   ODDÍL ŠESTÝ

   Podnájem bytu (části bytu)

   § 719

   (1)  Pronajatý  byt  nebo jeho část lze jinému přenechat do podnájmu na
   dobu  určenou ve smlouvě o podnájmu nebo bez určení doby jen s písemným
   souhlasem  pronajímatele.  Není-li  splněna  tato  podmínka, je smlouva
   neplatná.  Porušení  této povinnosti se považuje za porušení povinnosti
   nájemce  podle  §  711  odst.  2  písm. b). Smlouva o podnájmu musí mít
   písemnou  formu.  Nebylo-li  dohodnuto  jinak,  platí,  že podnájem lze
   vypovědět bez uvedení důvodů ve lhůtě podle § 710 odst. 2.

   (2)  Podnájem  sjednaný  bez  určení  doby skončí nejpozději se zánikem
   nájmu.  Byl-li  podnájem sjednán na určitou dobu, skončí také uplynutím
   této doby.

   (3) Po skončení podnájmu nemá podnájemce právo na náhradní podnájem.

   ODDÍL SEDMÝ

   Nájem a podnájem nebytových prostor

   § 720

   Nájem a podnájem nebytových prostor je upraven zvláštním zákonem.^6)

   ODDÍL OSMÝ

   Zvláštní ustanovení o podnikatelském nájmu věcí movitých

   § 721

   (1)  Má-li  věc,  která  byla pronajata, vady, pro které ji nelze řádně
   užívat,  nebo  které  takové  užívání ztěžují, má nájemce právo, aby mu
   byla  poskytnuta  jiná věc sloužící témuž účelu. Kromě toho má právo na
   prominutí  nájemného  nebo  na slevu z nájemného za dobu, po kterou věc
   nemohl  pro  její  vadu  řádně  užívat buď vůbec, nebo jen za ztížených
   podmínek.

   (2)  Právo  na prominutí nebo na slevu z nájemného musí být uplatněno u
   pronajímatele nejpozději do konce doby, na kterou byl nájem sjednán.

   § 722

   (1) Za opotřebení věci způsobené řádným užíváním nájemce neodpovídá.

   (2)  Vzniklé  poškození,  ztrátu  nebo  zničení věci je nájemce povinen
   ohlásit   pronajímateli   bez  zbytečného  odkladu.  Povinnost  nájemce
   nahradit  škodu  se  řídí  ustanoveními tohoto zákona o odpovědnosti za
   škodu; nájemce však neodpovídá za škodu, která vznikla tím, že ten, kdo
   věc pronajal, nesplnil povinnost uloženou ustanovením § 617.

   § 723

   (1)  Vrátí-li  nájemce  věc  po  době  dohodnuté ve smlouvě, je povinen
   platit  nájemné  až  do  vrácení  věci. Je-li nájemce s vrácením věci v
   prodlení, je povinen zaplatit též poplatek z prodlení.

   (2)  Jestliže  se  věc  ztratila  nebo byla zničena, je nájemce povinen
   platit  nájemné  a poplatek z prodlení, bylo-li jeho placení dohodnuto,
   dokud  ztrátu nebo zničení věci pronajímateli neohlásil nebo dokud se o
   tom pronajímatel jinak nedozvěděl.

   HLAVA OSMÁ

   Příkazní smlouva

   ODDÍL PRVNÍ

   Obecná ustanovení

   § 724

   Příkazní  smlouvou  se  zavazuje  příkazník,  že  pro  příkazce obstará
   nějakou věc nebo vykoná jinou činnost.

   Povinnosti příkazníka

   § 725

   Příkazník je povinen jednat při plnění příkazu podle svých schopností a
   znalostí.  Od pokynů příkazcových se příkazník může odchýlit jen tehdy,
   je-li  to  nezbytné  v  zájmu  příkazce  a  nemůže-li včas obdržet jeho
   souhlas; jinak odpovídá za škodu.

   § 726

   Příkazník  je povinen provést příkaz osobně. Svěří-li provedení příkazu
   jinému,   odpovídá,  jako  by  příkaz  prováděl  sám;  dovolil-li  však
   příkazce,  aby si ustanovil zástupce, nebo byl-li tento nezbytně nutný,
   odpovídá příkazník pouze za zavinění při volbě zástupce.

   § 727

   Příkazník  je  povinen  podat  příkazci na jeho žádost všechny zprávy o
   postupu   plnění  příkazu  a  převést  na  příkazce  všechen  užitek  z
   provedeného příkazu; po provedení příkazu předloží příkazci vyúčtování.

   Povinnosti příkazce

   § 728

   Příkazce  je  povinen, není-li jinak dohodnuto, poskytnout příkazníkovi
   předem na jeho žádost přiměřené prostředky, nezbytné ke splnění příkazu
   a  nahradit  příkazníkovi  potřebné  a užitečné náklady, vynaložené při
   provádění příkazu, a to i když se výsledek nedostavil.

   § 729

   (1) Příkazce je dále povinen nahradit příkazníkovi kromě zaviněné škody
   i tu škodu, která vznikla v souvislosti s výkonem příkazu.

   (2)  Utrpí-li  příkazník  při výkonu příkazu škodu jen náhodou, může se
   domáhat  náhrady  pouze  tehdy, zavázal-li se provést příkaz bezplatně;
   nedostane však více, než by mu náleželo jako obvyklá odměna, kdyby byla
   sjednána.

   § 730

   (1)  Příkazce  je  povinen  poskytnout příkazníkovi odměnu pouze tehdy,
   jestliže  byla  dohodnuta  nebo je obvyklá, zejména vzhledem k povolání
   příkazníka.

   (2)  Příkazce  je  povinen poskytovat odměnu, i když výsledek nenastal,
   ledaže nezdar jednání byl způsoben porušením povinnosti příkazníka.

   Zánik příkazní smlouvy

   § 731

   Pro  zánik  příkazní  smlouvy  se použijí přiměřeně ustanovení o zániku
   plné moci (§ 33b).

   § 732

   Zanikla-li  příkazní  smlouva  odvoláním,  je příkazce povinen nahradit
   příkazníku  náklady  vzniklé  do odvolání, utrpěnou škodu a přísluší-li
   příkazníkovi odměna, i její část odpovídající provedené práci. To platí
   i tehdy, bylo-li dokončení příkazního jednání zmařeno náhodou, ke které
   nedal příkazník podnět.

   ODDÍL DRUHÝ

   Smlouva o obstarání věci

   § 733

   Smlouvou  o  obstarání věci se obstaratel zavazuje objednateli obstarat
   určitou  věc.  Obstaratel  má právo věc obstarat i prostřednictvím jiné
   osoby.  Objednatel  je povinen obstarateli za obstarání věci poskytnout
   odměnu.

   § 734

   O uzavření smlouvy musí obstaratel vydat objednateli písemné potvrzení,
   ve  kterém  musí  být  uveden  předmět  obstarání,  jeho  cena  a  doba
   obstarání.

   § 735

   Objednatel  může  až  do obstarání věci od smlouvy odstoupit; musí však
   obstarateli  nahradit  účelně  vynaložené náklady a jinou újmu vzniklou
   obstarateli, pokud jí obstaratel nemohl zabránit. Tím není dotčen nárok
   na  uplatnění  práv  vyplývajících  z  prodlení  nebo  z vadného plnění
   obstaratele.

   § 736

   Obstaratel je povinen při obstarávání dbát pokynů objednatele; odchýlit
   se  od nich může pouze tehdy, je-li to v zájmu objednatele nevyhnutelné
   a nemůže-li včas dosáhnout jeho souhlasu.

   ODDÍL TŘETÍ

   Smlouva o obstarání prodeje věci

   § 737

   Smlouvou  o  obstarání  prodeje  věci  vznikne  objednateli  právo, aby
   obstaratel  převzal  od  něj  do prodeje svěřenou věc a učinil potřebná
   opatření k prodeji.

   § 738

   Smlouva  musí  být  uzavřena  písemně.  Musí  obsahovat zejména předmět
   prodeje,  cenu,  za kterou má být předmět prodán, odměnu obstaratele za
   obstarání  prodeje  a  poplatek  pro  případ odstoupení od smlouvy před
   dohodnutou dobou určenou k prodeji věci.

   § 739

   (1) Obstaratel má právo na odměnu pouze, byla-li svěřená věc prodána.

   (2)  Objednatel  má  právo, aby mu obstaratel vyplatil po srážce odměny
   částku, za kterou věc prodal.

   § 740

   Neprodá-li  obstaratel  věc  do  tří  měsíců  ode  dne, kdy mu byla věc
   svěřena  do  prodeje,  smlouva  se  ruší, nebylo-li mezi objednatelem a
   obstaratelem  dohodnuto  jinak.  Účastníci se mohou dohodnout, že se po
   uplynutí stanovené doby prodá věc za nižší cenu.

   § 741

   (1)  Při  prodeji  věci  svěřené do prodeje odpovídá obstaratel prodeje
   kupujícímu  za  vady prodané věci; obstaratel prodeje odpovídá i za to,
   že prodaná věc má vlastnosti, které obstaratel při prodeji uvedl.

   (2)  Jinak  pro  tuto  odpovědnost platí obdobně ustanovení týkající se
   prodeje použitých věcí.

   HLAVA DEVÁTÁ

   Jednatelství bez příkazu

   § 742

   Obstará-li  někdo,  aniž  je  k  tomu  oprávněn,  cizí  záležitost, aby
   odvrátil  hrozící  škodu,  je  ten,  jehož  záležitost  byla obstarána,
   povinen nahradit jednateli bez příkazu nutný náklad, i když se výsledek
   bez zavinění jednajícího nedostavil.

   § 743

   (1)  Nejde-li  o  odvrácení  hrozící škody, musí ten, kdo chce obstarat
   záležitost jiného, zpravit jej o tom a vyčkat jeho souhlasu.

   (2)  Neučiní-li  tak  a  jde-li  o  záležitost  k  prospěchu jiného, má
   jednatel bez příkazu nárok na náhradu nákladů, kterými byl ten, v jehož
   zájmu jednal, v době skončení jednání obohacen.

   § 744

   (1)  Kdo zasáhne do záležitostí jiného, aniž by šlo o odvrácení hrozící
   škody, odpovídá za vzniklou škodu; v rámci této odpovědnosti odpovídá i
   za náhodu, ledaže by vznikla i bez jeho zásahu.

   (2)  Totéž  platí,  zasáhne-li  někdo  do záležitostí jiného proti jeho
   projevené vůli.

   § 745

   Nemá-li jednatel bez příkazu nárok na náhradu nákladů, je oprávněn vzít
   si, pokud je to možné, co pořídil svým nákladem.

   § 746

   Jednatel   bez  příkazu  je  povinen  dokončit  jednání,  podat  o  něm
   vyúčtování  a převést vše, co při tom získal, na toho, jehož záležitost
   obstaral.

   HLAVA DESÁTÁ

   Smlouva o úschově

   § 747

   (1)  Smlouvou  o úschově vznikne složiteli právo, aby schovatel movitou
   věc  od něj do úschovy převzatou řádně opatroval. Smlouvu o úschově lze
   uzavřít i tak, že odevzdání i převzetí věci bude zajištěno mechanickými
   prostředky.

   (2) Ve smlouvě lze dohodnout, že schovatel může věc odevzdat do úschovy
   dalšímu schovateli.

   § 748

   Složitel  je povinen nahradit schovateli nezbytné náklady, které na věc
   při  jejím  opatrování vynaložil; odměnu za úschovu je povinen zaplatit
   jen  tehdy,  dohodl-li  se  tak  nebo odpovídá-li to předmětu podnikání
   schovatele anebo zvyklostem.

   § 749

   (1)  Schovatel je povinen převzatou věc opatrovat dohodnutým způsobem a
   nebyla-li  dohoda  o  způsobu úschovy uzavřena, je povinen ji opatrovat
   pečlivě,  zejména  je  povinen  dát ji pojistit, je-li to obvyklé, a po
   uplynutí  doby  úschovy  převzatou  věc  vrátit  spolu  s  tím, co k ní
   přibylo.

   (2)  Schovatel  je  povinen  vrátit  věc  složiteli  na požádání i před
   uplynutím sjednané doby úschovy, ale sám není oprávněn vrátit ji dříve,
   ledaže  věc  nemůže  pro  nepředvídatelnou  okolnost  bezpečně nebo bez
   vlastní škody opatrovat.

   § 750

   Není-li  ujednáno  a  ani  z  okolností zřejmé, jak dlouho má být věc v
   úschově,  může složitel kdykoli žádat vrácení věci a schovatel může věc
   kdykoli vrátit.

   § 751

   Použije-li  schovatel  převzatou  věc,  umožní-li  její použití jinému,
   dá-li  ji bez svolení složitele nebo bez nezbytné potřeby někomu jinému
   do  úschovy,  anebo  je-li  v  prodlení s jejím vrácením, odpovídá i za
   náhodnou škodu, ledaže by tato škoda postihla uschovanou věc i jinak.

   § 752

   Složitel  je  povinen,  není-li  účastníky  dohodnuto  jinak,  nahradit
   schovateli  škodu vzniklou mu úschovou, jakož i náklad, který schovatel
   na věc vynaložil pro splnění své povinnosti.

   § 753

   Vzájemných  práv  z  úschovy  se  lze  domáhat pouze do šesti měsíců po
   vrácení věci; jinak zaniknou.

   HLAVA JEDENÁCTÁ

   Smlouva o ubytování

   § 754

   (1) Ze smlouvy o ubytování vznikne objednateli právo, aby mu ubytovatel
   poskytl přechodné ubytování na dobu dohodnutou nebo na dobu vyplývající
   z  účelu  ubytování  v  zařízení  k  tomu  určeném (hotely, noclehárny,
   ubytovny a jiná zařízení).

   (2)  Za ubytování a služby s ním spojené je objednatel povinen zaplatit
   ubytovateli cenu ve lhůtách stanovených ubytovacími řády.

   § 755

   Ubytovaný   má  právo  užívat  prostory,  které  mu  byly  k  ubytování
   vyhrazeny,  jakož  i  užívat  společné  prostory ubytovacího zařízení a
   používat služeb, jejichž poskytování je s ubytováním spojeno.

   § 756

   Ubytovatel  je  povinen  odevzdat  ubytovanému  prostory vyhrazené mu k
   ubytování  ve stavu způsobilém pro řádné užívání a zajistit mu nerušený
   výkon jeho práv spojených s ubytováním.

   § 757

   Ubytovaný  je povinen užívat prostory vyhrazené mu k ubytování a plnění
   s  ubytováním  spojená  řádně;  v těchto prostorách nesmí ubytovaný bez
   souhlasu ubytovatele provádět žádné podstatné změny.

   § 758

   O  odpovědnosti  ubytovatele  za  věci  vnesené  do ubytovacích prostor
   ubytovaným nebo pro něj platí ustanovení § 433 a 436.

   § 759

   (1)  Ubytovaný může odstoupit od smlouvy před uplynutím dohodnuté doby;
   újmu  vzniklou  ubytovateli  předčasným zrušením ubytování je ubytovaný
   povinen nahradit, pouze nemohl-li ubytovatel újmě zabránit.

   (2) Ubytovatel může od smlouvy před uplynutím dohodnuté doby odstoupit,
   jestliže ubytovaný v ubytovacím zařízení i přes výstrahu hrubě porušuje
   dobré mravy nebo jinak hrubě porušuje své povinnosti ze smlouvy.

   HLAVA DVANÁCTÁ

   Smlouvy o přepravě

   ODDÍL PRVNÍ

   Smlouva o přepravě osob

   § 760

   Smlouvou  o přepravě osob vzniká cestujícímu, který za stanovené jízdné
   použije  dopravní prostředek, právo, aby ho dopravce přepravil do místa
   určení řádně a včas.

   § 761

   Dopravce  je  povinen  starat  se  při  přepravě zejména o bezpečnost a
   pohodlí  cestujících  a  při  hromadné  přepravě  jim umožnit používání
   společenských a kulturních zařízení. Podrobnosti upraví přepravní řády.

   § 762

   (1)  Má-li  cestující  zavazadlo, přepravuje je dopravce buď společně s
   ním a pod jeho dohledem, nebo odděleně.

   (2)  Je-li  zavazadlo  přepravováno odděleně, je dopravce povinen dbát,
   aby  bylo  přepraveno  do  místa  určení  nejpozději  ve stejnou dobu s
   cestujícím.

   Odpovědnost

   § 763

   (1)  Při pravidelné přepravě osob stanoví přepravní řády, jaká práva má
   cestující vůči dopravci, jestliže přeprava nebyla provedena včas.

   (2)  Při  nepravidelné přepravě osob je dopravce povinen nahradit škodu
   vzniklou cestujícímu tím, že přeprava nebyla provedena včas; podmínky a
   rozsah náhrady stanoví přepravní řády.

   (3)  Práva  podle odstavců 1 a 2 musí cestující uplatnit u dopravce bez
   zbytečného  odkladu;  nebyla-li  práva  uplatněna  nejpozději  do šesti
   měsíců, zaniknou.

   § 764

   (1)  Vznikne-li  cestujícímu  za přepravy škoda na zdraví nebo škoda na
   zavazadlech  přepravovaných  společně  s  ním či na věcech, které měl u
   sebe,  odpovídá za ni dopravce podle ustanovení o odpovědnosti za škodu
   způsobenou provozem dopravních prostředků (§ 427 až 431).

   (2)  Za  škodu  způsobenou  na  zavazadlech  přepravovaných odděleně od
   cestujících  odpovídá  dopravce  podle  ustanovení  o  odpovědnosti při
   nákladní přepravě.

   ODDÍL DRUHÝ

   Smlouva o přepravě nákladu

   § 765

   (1)  Smlouvou  o  přepravě  nákladu  vzniká  odesílateli  právo, aby mu
   dopravce  za  přepravné  zásilku přepravil do určeného místa a vydal ji
   určenému příjemci.

   (2)  Odesílatel  je  povinen  dopravci  na požádání objednávku přepravy
   písemně potvrdit.

   (3)  Dopravce  je  povinen  na  požádání  odesílatele  převzetí zásilky
   písemně potvrdit.

   § 766

   (1)  Až  do  vydání  zásilky  má  odesílatel  právo  dávat  za podmínek
   stanovených přepravními řády dopravci nové příkazy.

   (2) Kdy a za jakých podmínek právo dávat dopravci nové příkazy přísluší
   příjemci, stanoví přepravní řády.

   § 767

   Dopravce  je  povinen  provést  přepravu s odbornou péčí a ve stanovené
   lhůtě.

   § 768

   (1)  Dopravce  může  užít  k provedení přepravy i jiných fyzických nebo
   právnických osob; přitom odpovídá, jako by přepravu provedl sám.

   (2)  Provádí-li  přepravu  společně  několik dopravců podle přepravního
   řádu  jako přepravu sdruženou, stanoví přepravní řády, který z dopravců
   a za jakých podmínek za tuto přepravu odpovídá.

   Odpovědnost

   § 769

   (1) Dopravce odpovídá za škodu, která vznikla na přepravované zásilce v
   době  od  převzetí k přepravě až do vydání, ledaže škoda byla způsobena
   odesílatelem nebo příjemcem vadností zásilky, jejího obalu nebo balení,
   zvláštní  povahou  zásilky,  anebo  okolností,  kterou  nemohl dopravce
   odvrátit.

   (2)  Přepravní  řády mohou stanovit, za jakých podmínek se má za to, že
   škoda vznikla některou z příčin uvedených v odstavci 1.

   (3)   Na  škody  vzniklé  na  přepravovaných  zásilkách  se  nevztahují
   ustanovení § 427 až 431.

   § 770

   (1)  Při ztrátě nebo zničení zásilky je dopravce povinen nahradit cenu,
   kterou  měla  ztracená nebo zničená zásilka v době, kdy byla převzata k
   přepravě.  Kromě toho je povinen nést účelně vynaložené náklady vzniklé
   v  souvislosti s přepravou ztracené nebo zničené zásilky. Při poškození
   nebo  částečné  ztrátě  zásilky  hradí  dopravce  částku, o kterou byla
   zásilka  znehodnocena;  je-li  účelné  provést  opravu,  hradí dopravce
   náklady opravy.

   (2)  Za  jiné škody z nákladní přepravy, než jsou škody na přepravované
   zásilce,  odpovídá  dopravce,  jen byly-li způsobeny překročením dodací
   lhůty; podmínky a rozsah náhrady stanoví přepravní řády.

   § 771

   Právo  na  náhradu  škody  musí odesílatel uplatnit u dopravce do šesti
   měsíců  od  vydání  zásilky  příjemci,  nebo  jestliže k vydání zásilky
   nedošlo,  do  šesti  měsíců od převzetí zásilky k přepravě; jinak právo
   zanikne.

   ODDÍL TŘETÍ

   Společná ustanovení ke smlouvám o přepravě

   § 772

   Podrobnější   úpravu   osobní  a  nákladní  přepravy  stanoví  zvláštní
   předpisy,  zejména  přepravní  řády a tarify. V rámci této úpravy mohou
   přepravní řády též převzít ustanovení platná v mezinárodní přepravě pro
   přepravu  vnitrostátní;  odpovědnost za škodu na zdraví stanovená tímto
   zákonem nesmí být omezena.

   § 773

   (1)  O  nevyzvednutých  (neodebraných) zásilkách platí ustanovení § 656
   odst. 2 a 3.

   (2)  Přepravní  řády mohou stanovit pro vyzvednutí (odebrání) některých
   zásilek,  zejména  věcí  nebezpečné  povahy  nebo věcí, které se rychle
   kazí, lhůty kratší než 6 měsíců.

   HLAVA TŘINÁCTÁ

   Smlouva zprostředkovatelská

   § 774

   Zprostředkovatelskou  smlouvou  se  zprostředkovatel  zavazuje obstarat
   zájemci   za   odměnu   uzavření   smlouvy   a   zájemce   se  zavazuje
   zprostředkovateli  poskytnout  odměnu  tehdy,  byl-li  výsledek dosažen
   přičiněním zprostředkovatele.

   § 775

   Zprostředkovateli  patří  odměna  v  dohodnuté  výši;  odměnu  je třeba
   sjednat  v  souladu  s  obecně  závaznými  právními  předpisy, jinak je
   smlouva neplatná podle § 40a.

   § 776

   Zprostředkovateli patří kromě odměny náhrada nákladů pouze tehdy, je-li
   to výslovně dohodnuto; v pochybnostech jen, jestliže mu vznikl nárok na
   odměnu.

   § 777

   Zájemce  a  zprostředkovatel jsou povinni oznamovat si navzájem všechny
   důležité  okolnosti související se zprostředkováním, zejména okolnosti,
   které  mohou  ovlivnit  rozhodnutí  zájemce  uzavřít zprostředkovávanou
   smlouvu.  Zprostředkovatel  je oprávněn za zájemce jednat nebo přijímat
   cokoliv, jen byl-li k tomu zmocněn písemnou plnou mocí.

   HLAVA ČTRNÁCTÁ

   Vklady

   Obecná ustanovení

   § 778

   Smlouva  o vkladu vzniká mezi fyzickou nebo právnickou osobou (dále jen
   "vkladatel")  a  peněžním  ústavem složením vkladu u peněžního ústavu a
   jeho přijetím peněžním ústavem.

   § 779

   Vkladatel  má  právo  na  úroky  nebo  jiné  majetkové výhody stanovené
   peněžním ústavem v souladu s opatřením podle zvláštních předpisů^7).

   § 780

   (1)  Vkladatel,  a  v  zákonem  stanovených  případech i jiná oprávněná
   osoba, má právo s vkladem nakládat.

   (2)  Vkladatel  může  v  dohodě  s  peněžním ústavem vázat (vinkulovat)
   výplatu vkladu na sdělení hesla nebo na splnění jiné podmínky.

   (3) Nezná-li vkladatel heslo, musí prokázat, že mu vklad náleží.

   Vklady na vkladních knížkách

   § 781

   (1) Přijetí vkladu potvrdí peněžní ústav vkladní knížkou upravenou tak,
   aby z ní byla zřejmá výše vkladu, jeho změny a konečný stav.

   (2)  Není-li  prokázána  jiná výše vkladu, je rozhodný zápis ve vkladní
   knížce.

   § 782

   Vkladní knížka může být vystavena pouze na jméno.

   § 783

   (1) Bez předložení vkladní knížky nelze s vkladem nakládat.

   (2)  S  vkladem na vkladní knížce na jméno je oprávněn nakládat ten, na
   jehož  jméno, příjmení, adresu a datum narození nebo identifikační znak
   právnické  osoby  je  vkladní  knížka  vystavena. S vkladem na cestovní
   vkladní  knížce  je  však  ve  stanovených  případech oprávněn nakládat
   každý, kdo předloží vkladní knížku a průkazní lístek.

   § 784

   (1)  Při  ztrátě  nebo  zničení vkladní knížky může vkladatel s vkladem
   nakládat, jen prohlásí-li peněžní ústav na jeho návrh či na návrh toho,
   kdo má na tom právní zájem, vkladní knížku za umořenou.

   (2)  Po umoření vydá peněžní ústav vkladateli novou vkladní knížku nebo
   na požádání vyplatí celý vklad.

   (3)  Prováděcí  předpis stanoví postup při umořování vkladních knížek a
   případy, kdy může peněžní ústav provést výplatu vkladu nebo vydat novou
   vkladní  knížku  i  bez umoření původní vkladní knížky, je-li oprávněný
   znám.

   § 785

   Jestliže  vkladatel  po dvacet let s vkladem nenakládal ani nepředložil
   vkladní  knížku  na  doplnění záznamů, ruší se vkladový vztah uplynutím
   této doby; vkladatel má právo na výplatu zůstatku zrušeného vkladu.

   § 786

   Vkladní listy

   (1)  Vkladní  list je potvrzením peněžního ústavu o pevném jednorázovém
   vkladu.  Výše  vkladu je uvedena na vkladním listu. Jinak se na vkladní
   list vztahují přiměřeně ustanovení tohoto zákona o vkladních knížkách.

   (2) Vkladní list může být vystaven pouze na jméno.

   § 787

   Další formy vkladů

   (1) Peněžní ústav může sjednat s vkladatelem i jiné formy vkladů.

   (2)  Pokud  není  sjednáno  něco jiného, vztahují se na tyto jiné formy
   vkladů přiměřeně ustanovení o vkladních knížkách a vkladních listech.

   (3) Jiné formy vkladů mohou být sjednány pouze na jméno.

   HLAVA PATNÁCTÁ

   zrušena

   ODDÍL PRVNÍ

   zrušen

   § 788

   zrušen

   § 789

   zrušen

   § 790

   zrušen

   § 791

   zrušen

   ODDÍL DRUHÝ

   zrušen

   § 792

   zrušen

   § 793

   zrušen

   § 794

   zrušen

   ODDÍL TŘETÍ

   zrušen

   § 795

   zrušen

   § 796

   zrušen

   § 797

   zrušen

   § 798

   zrušen

   § 799

   zrušen

   ODDÍL ČTVRTÝ

   zrušen

   § 800

   zrušen

   § 801

   zrušen

   § 802

   zrušen

   § 803

   zrušen

   § 804

   zrušen

   ODDÍL PÁTÝ

   zrušen

   § 805

   zrušen

   ODDÍL ŠESTÝ

   zrušen

   § 806

   zrušen

   § 807

   zrušen

   § 808

   zrušen

   § 809

   zrušen

   § 810

   zrušen

   § 811

   zrušen

   § 812

   zrušen

   § 813

   zrušen

   § 814

   zrušen

   § 815

   zrušen

   ODDÍL SEDMÝ

   zrušen

   § 816

   zrušen

   § 817

   zrušen

   § 818

   zrušen

   § 819

   zrušen

   § 820

   zrušen

   § 821

   zrušen

   ODDÍL OSMÝ

   zrušen

   § 822

   zrušen

   § 823

   zrušen

   § 824

   zrušen

   § 825

   zrušen

   § 826

   zrušen

   § 827

   zrušen

   § 828

   zrušen

   HLAVA ŠESTNÁCTÁ

   Smlouva o sdružení

   § 829

   (1)  Několik osob se může sdružit, aby se společně přičinily o dosažení
   sjednaného účelu.

   (2) Sdružení nemají způsobilost k právům a povinnostem.

   § 830

   Každý  z  účastníků  je  povinen  vyvíjet činnost k dosažení sjednaného
   účelu způsobem stanoveným ve smlouvě a zdržet se jakékoli činnosti, jež
   by mohla znemožnit nebo ztížit dosažení tohoto účelu.

   § 831

   Vedle  pracovní  činnosti  mohou  být  účastníci sdružení podle smlouvy
   povinni poskytnout pro účely sdružení peníze nebo jiné věci. Není-li ve
   smlouvě  určena výše, má se za to, že účastníci jsou povinni poskytnout
   stejné hodnoty.

   § 832

   (1)  Majetkové hodnoty je účastník povinen poskytnout pro účely smlouvy
   v  době  stanovené ve smlouvě, jinak bez zbytečného odkladu po uzavření
   smlouvy.

   (2)  Pokud  není  pověřen  některý  účastník  správou  věcí uvedených v
   odstavci  1,  nakládá s nimi za účelem dosažení účelu smlouvy účastník,
   který je poskytl; je však povinen je oddělit od ostatního svého majetku
   dohodnutým  způsobem  nebo  způsobem,  který  sdělí ostatním účastníkům
   smlouvy o sdružení.

   § 833

   Poskytnuté   peníze   nebo   jiné  věci  určené  podle  druhu  jsou  ve
   spoluvlastnictví  všech účastníků v poměru k jejich výši, a to sdělením
   o   jejich  oddělení  od  ostatního  majetku  účastníka  nebo  předáním
   pověřenému  účastníku. Věci jednotlivě určené jsou v bezplatném užívání
   všech účastníků.

   § 834

   Majetek získaný při výkonu společné činnosti se stává spoluvlastnictvím
   všech účastníků.

   § 835

   (1)  Podíly na majetku získaném společnou činností jsou stejné, není-li
   smlouvou určeno jinak.

   (2)  Ze  závazků  vůči třetím osobám jsou účastníci zavázáni společně a
   nerozdílně.

   § 836

   (1)   Není-li   ve  smlouvě  stanoveno  jinak,  rozhodují  účastníci  o
   obstarávání společných věcí jednomyslně.

   (2)  Má-li  podle  smlouvy  rozhodovat  většina  hlasů,  patří  každému
   účastníku jeden hlas; velikost podílu nerozhoduje.

   § 837

   Každý  účastník,  i  když  nevykonává  správu, má právo přesvědčit se o
   hospodářském  stavu  sdružení.  Ustanovení smlouvy tomu odporující jsou
   neplatná.

   § 838

   (1)  Každý účastník může ze sdružení vystoupit, ne však v nevhodné době
   a  k  újmě  ostatních účastníků sdružení. Z vážných důvodů však může ze
   sdružení vystoupit kdykoli, a to i když byla dohodnuta výpovědní lhůta.

   (2)  Z  vážných  důvodů  lze účastníka ze sdružení vyloučit, a to pouze
   jednomyslným   usnesením  ostatních  účastníků  sdružení,  nestanoví-li
   smlouva jinak.

   § 839

   Účastníkovi,  který  vystoupil nebo byl vyloučen, se vrátí věci vnesené
   do  sdružení. Podíl majetku podle stavu v den vystoupení nebo vyloučení
   se mu vyplatí v penězích.

   § 840

   Účastník,  který  vystoupil  nebo  který  byl  vyloučen, se nezprošťuje
   odpovědnosti  za  závazky  z  činnosti  sdružení,  které vznikly do dne
   vystoupení nebo vyloučení.

   § 841

   Při  rozpuštění  sdružení  mají  účastníci  nárok  na  vrácení  hodnot,
   poskytnutých  k  účelu  sdružení  a  vypořádají se mezi sebou o majetek
   získaný  výkonem  společné  činnosti  sdružení  způsobem  stanoveným ve
   smlouvě, jinak rovným dílem.

   HLAVA SEDMNÁCTÁ

   Smlouva o důchodu

   § 842

   Smlouvou  o  důchodu  se  zakládá  někomu  na  doživotně  nebo na jinak
   stanovenou dobu neurčitého trvání právo na vyplácení určitého důchodu.

   § 843

   Smlouva o důchodu musí být uzavřena písemně.

   § 844

   Právo  na  důchod  nelze  převést  na  jiného.  Splatné  dávky lze však
   postoupit.

   HLAVA OSMNÁCTÁ

   Sázka a hra

   § 845

   (1)  Výhry ze sázek a her nelze vymáhat; vymáhat nelze ani pohledávky z
   půjček,   poskytnutých  vědomě  do  sázky  nebo  hry.  Takové  výhry  a
   pohledávky nelze ani platně zajistit.

   (2) Los se posuzuje jako sázka nebo hra.

   § 846

   Ustanovení § 845 neplatí, jde-li o výherní podnik, který provozuje stát
   nebo který byl úředně povolen.

   HLAVA DEVATENÁCTÁ

   Veřejná soutěž

   § 847

   Vyhlásí-li   fyzická  nebo  právnická  osoba  (dále  jen  "vyhlašovatel
   soutěže")  veřejnou soutěž na určité dílo nebo výkon, musí ve vyhlášení
   uvést  přesné  vymezení  předmětu  a  lhůty soutěže, výši cen a ostatní
   soutěžní  podmínky;  rovněž  musí  vyhlásit,  kdo, v jaké lhůtě a podle
   jakých měřítek posoudí splnění podmínek soutěže a provede ocenění.

   § 848

   (1)  Vyhlašovatel soutěže je povinen poskytnout ceny vyhlášené veřejnou
   soutěží  těm,  kteří podle provedeného ocenění splnili podmínky soutěže
   určené pro udílení cen.

   (2) Bylo-li dosaženo výsledku činností několika soutěžících, rozdělí se
   cena,  nebyl-li vyhlášen jiný postup a jestliže nedojde k dohodě, podle
   toho, v jakém poměru se každý na dosaženém výsledku podílel.

   § 849

   (1)  Veřejnou  soutěž  lze odvolat jen ze závažných důvodů. Odvolání se
   musí  provést  stejným  způsobem, jakým došlo k vyhlášení soutěže, nebo
   jiným stejně účinným způsobem.

   (2)  Dojde-li  k  odvolání  veřejné  soutěže,  vyhlašovatel  soutěže je
   povinen   poskytnout   přiměřené   odškodnění  soutěžícím,  kteří  před
   odvoláním  soutěže  její  podmínky převážně nebo zčásti již splnili. Na
   toto  právo  musí  vyhlašovatel  soutěže soutěžící při odvolání soutěže
   upozornit.

   HLAVA DVACÁTÁ

   Veřejný příslib

   § 850

   Veřejným  příslibem  se  zavazuje ten, kdo veřejně prohlásí, že zaplatí
   odměnu  nebo  poskytne  jiné  plnění  jednomu  nebo  několika  z  blíže
   neomezeného  počtu  osob,  které  splní  podmínky stanovené ve veřejném
   příslibu.

   § 851

   Nestanoví-li  podmínky veřejného příslibu jinak, obdrží odměnu ten, kdo
   je nejdříve splní.

   § 852

   Splní-li  podmínky  veřejného příslibu současně několik osob a z jejich
   obsahu  vyplývá,  že  odměnu  má  dostat  jenom jedna osoba, rozdělí se
   odměna mezi ně rovným dílem.

   HLAVA DVACÁTÁ PRVNÍ

   Cestovní smlouva

   § 852a

   (1)  Cestovní  smlouvou  se  provozovatel  cestovní kanceláře (dále jen
   "cestovní  kancelář")  zavazuje,  že  zákazníkovi  poskytne zájezd^8) a
   zákazník se zavazuje, že zaplatí smluvenou cenu.

   (2)  Návrh  cestovní  smlouvy  předkládá zákazníkovi cestovní kancelář.
   Jedno  vyhotovení  cestovní  smlouvy  je  po  jejím  uzavření  cestovní
   kancelář  povinna  předat  zákazníkovi.  Spolu  s  cestovní smlouvou je
   cestovní  kancelář  povinna  předat  zákazníkovi  doklad o pojištění^9)
   vystavený pojišťovnou.

   § 852b

   (1) Cestovní smlouva musí být písemná a musí obsahovat

   a) označení smluvních stran,

   b)  vymezení  zájezdu, zejména termín jeho zahájení a ukončení, uvedení
   všech  poskytovaných  služeb  cestovního  ruchu, které jsou zahrnuty do
   ceny  zájezdu,  místo  a  dobu jejich trvání; vymezení zájezdu může být
   nahrazeno  odkazem  na  číslo zájezdu nebo jiné označení v katalogu^10)
   jen  v  případě,  že  katalog  obsahuje  všechny  tyto  informace a byl
   zákazníkovi předán,

   c) cenu zájezdu, včetně časového rozvrhu plateb a výši zálohy.

   (2) Cestovní smlouva musí rovněž obsahovat

   a)  způsob,  jakým  má zákazník uplatnit své nároky plynoucí z porušení
   právní povinnosti cestovní kanceláře,

   b)  výši  odstupného,  které  je  povinen  zákazník  cestovní kanceláři
   uhradit  při  odstoupení  od  cestovní  smlouvy v případech stanovených
   tímto zákonem.

   (3) Cestovní smlouva musí dále obsahovat,

   a) jsou-li součástí zájezdu i další platby za služby, jejichž cena není
   zahrnuta v ceně zájezdu, údaje o počtu a výši těchto dalších plateb,

   b)  je-li  součástí  zájezdu  ubytování, jeho polohu, kategorii, stupeň
   vybavenosti a hlavní charakteristické znaky,

   c)  je-li  součástí  zájezdu doprava, druh, charakteristiku a kategorii
   dopravního prostředku, údaje o trase cesty,

   d) je-li součástí zájezdu stravování, jeho způsob a rozsah,

   e)  je-li  realizace  zájezdu  podmíněna  dosažením  minimálního  počtu
   zákazníků, výslovné uvedení této skutečnosti a současně lhůtu, ve které
   nejpozději  musí  cestovní  kancelář  zákazníka  písemně  informovat  o
   zrušení zájezdu z důvodu nedosažení minimálního počtu zákazníků,

   f)  jsou-li  důvody pro stanovení podmínek, které musí účastník zájezdu
   splňovat,  uvedení  těchto  podmínek  a  lhůtu,  ve které může zákazník
   oznámit,  že  se  zájezdu  místo  něho  zúčastní jiná osoba, pokud jsou
   důvody pro její stanovení.

   § 852c

   (1) V cestovní smlouvě lze dohodnout, že cestovní kancelář je oprávněna
   jednostranným  úkonem  zvýšit  cenu zájezdu, jestliže je zároveň přesně
   stanoven  způsob  výpočtu zvýšení ceny. Cena zájezdu uvedená v cestovní
   smlouvě však nesmí být jednostranně zvýšena během 20 dnů před zahájením
   zájezdu.

   (2) Cenu zájezdu podle odstavce 1 lze zvýšit jen v případě, že dojde ke
   zvýšení

   a) ceny za dopravu včetně cen pohonných hmot, nebo

   b)   plateb  spojených  s  dopravou,  např.  letištních  a  přístavních
   poplatků, které jsou zahrnuty v ceně zájezdu, nebo

   c)  směnného  kursu české koruny použitého pro stanovení ceny zájezdu v
   průměru o více než 10 %,
   pokud k této změně dojde do jednadvacátého dne před zahájením zájezdu.

   (3)  Písemné  oznámení  o  zvýšení  ceny  musí být zákazníkovi odesláno
   nejpozději  21  dní  před  zahájením  zájezdu, jinak cestovní kanceláři
   nevznikne právo na zaplacení rozdílu v ceně zájezdu.

   § 852d

   (1)  Cestovní  kancelář  je  povinna  nejpozději  7  dnů před zahájením
   zájezdu poskytnout zákazníkovi písemně další podrobné informace o všech
   skutečnostech, které jsou pro zákazníka důležité a které jsou ji známy,
   pokud nejsou obsaženy již v cestovní smlouvě nebo v katalogu, který byl
   zákazníkovi předán, zejména

   a)  upřesnění  údajů  uvedených  v § 852b odst. 3 písm. a) až d), které
   jsou cestovní kanceláři známy a nejsou obsaženy v cestovní smlouvě nebo
   v katalogu, který byl zákazníkovi předán,

   b)  podrobnosti  o možnosti kontaktu s nezletilou osobou nebo zástupcem
   cestovní  kanceláře  v  místě  pobytu nezletilé osoby, jde-li o zájezd,
   jehož účastníkem je nezletilá osoba,

   c)  jméno,  adresa  a  telefonní  číslo  osoby, na kterou se zákazník v
   nesnázích  v  průběhu  zájezdu  může obrátit s žádostí o pomoc, zejména
   místního  zástupce  cestovní  kanceláře  a  adresu  a  telefonní  číslo
   zastupitelského úřadu,

   d)  informace  o  možnosti uzavřít pojištění pro případ, že zákazníkovi
   vzniknou  náklady v souvislosti s jeho odstoupením od cestovní smlouvy,
   pokud toto pojištění není zahrnuto v ceně zájezdu.

   (2)  Je-li  cestovní  smlouva  uzavřena  v  době  kratší než 7 dnů před
   zahájením   zájezdu,  musí  cestovní  kancelář  svoji  povinnost  podle
   odstavce 1 splnit již při uzavření cestovní smlouvy.

   § 852e

   (1) Je-li cestovní kancelář nucena z objektivních důvodů před zahájením
   zájezdu  změnit  podmínky  smlouvy,  může  navrhnout  zákazníkovi změnu
   cestovní  smlouvy.  Pokud  navrhovaná  změna cestovní smlouvy vede i ke
   změně ceny zájezdu, musí být v návrhu nová cena uvedena.

   (2)  Navrhne-li cestovní kancelář změnu cestovní smlouvy podle odstavce
   1,  má  zákazník  právo rozhodnout, zda bude se změnou cestovní smlouvy
   souhlasit,  nebo  zda  od  cestovní smlouvy odstoupí. Pokud zákazník ve
   lhůtě  určené  cestovní  kanceláří, která nesmí být kratší než 5 dnů od
   doručení  návrhu  na  změnu  cestovní  smlouvy  zákazníkovi, od smlouvy
   neodstoupí, má se za to, že s její změnou souhlasí.

   § 852f

   (1)  Před  zahájením  zájezdu  může  zákazník  písemně oznámit cestovní
   kanceláři,  že  se  zájezdu  místo  něho zúčastní jiná osoba v oznámení
   uvedená.   Dnem   doručení  oznámení  se  osoba  v  něm  uvedená  stává
   zákazníkem.  Oznámení  musí  obsahovat  prohlášení nového zákazníka, že
   souhlasí  s uzavřenou cestovní smlouvou. V případě, že cestovní smlouva
   stanoví  lhůtu  a  podmínky  podle  §  852b  odst. 3 písm. f), může tak
   zákazník  učinit  jen  ve  stanovené  lhůtě a oznámení musí obsahovat i
   prohlášení  nového zákazníka, že splňuje veškeré podmínky stanovené pro
   poskytnutí zájezdu.

   (2)  Původní  a  nový  zákazník  společně  a  nerozdílně  odpovídají za
   zaplacení  ceny zájezdu a úhradu nákladů, pokud takové náklady cestovní
   kanceláři v souvislosti se změnou zákazníka vzniknou.

   § 852g

   (1) Zákazník může před zahájením zájezdu od cestovní smlouvy odstoupit.
   Cestovní  kancelář  může  před  zahájením  zájezdu  od cestovní smlouvy
   odstoupit   jen  z  důvodu  zrušení  zájezdu  nebo  z  důvodu  porušení
   povinností zákazníkem.

   (2) Odstoupil-li zákazník od cestovní smlouvy podle § 852e odst. 2 nebo
   odstoupila-li  cestovní  kancelář  od cestovní smlouvy z důvodu zrušení
   zájezdu  před  jeho  zahájením,  má  zákazník  právo  požadovat, aby mu
   cestovní kancelář na základě nové cestovní smlouvy poskytla jiný zájezd
   nejméně  v  kvalitě  odpovídající  původní  cestovní  smlouvě,  může-li
   cestovní kancelář takový zájezd nabídnout.

   (3)   Při   uzavření  cestovní  smlouvy  podle  odstavce  2  se  platby
   uskutečněné  na  základě  původní  cestovní  smlouvy považují za platby
   podle  nové  cestovní  smlouvy. Je-li cena nového zájezdu nižší než již
   uskutečněné  platby  podle předchozí věty, je cestovní kancelář povinna
   tento rozdíl bez zbytečného odkladu zákazníkovi vrátit.

   (4)  Zruší-li  cestovní kancelář zájezd ve lhůtě kratší než 20 dnů před
   termínem  jeho  zahájení, je povinna uhradit zákazníkovi pokutu ve výši
   10 % z ceny zájezdu. Právo zákazníka na náhradu škody tím není dotčeno.

   (5)  Cestovní  kancelář  se  může  zprostit odpovědnosti za škodu podle
   odstavce 4 nebo povinnosti zaplatit pokutu jen tehdy, prokáže-li, že ke
   zrušení zájezdu došlo

   a) v souladu s § 852b odst. 3 písm. e),

   b)  v  důsledku neodvratitelné události, které nemohla zabránit ani při
   vynaložení veškerého úsilí, které lze na ni rozumně požadovat.

   § 852h

   (1)  Není-li  důvodem odstoupení zákazníka porušení povinnosti cestovní
   kanceláře   stanovené   cestovní   smlouvou  nebo  tímto  zákonem  nebo
   odstoupí-li  cestovní  kancelář  od  cestovní  smlouvy  před  zahájením
   zájezdu  z  důvodu  porušení povinnosti zákazníkem, je zákazník povinen
   zaplatit  cestovní  kanceláři  odstupné  ve výši stanovené podle § 852b
   odst. 2 písm. b) a cestovní kancelář je povinna vrátit zákazníkovi vše,
   co  od  něho  obdržela  na  úhradu  ceny zájezdu podle zrušené cestovní
   smlouvy.

   (2)  Je-li  důvodem  odstoupení  zákazníka od cestovní smlouvy porušení
   povinnosti  cestovní  kanceláře  stanovené cestovní smlouvou nebo tímto
   zákonem  nebo  nedojde-li k uzavření nové cestovní smlouvy podle § 852g
   odst.  2,  je  cestovní  kancelář povinna bez zbytečného odkladu vrátit
   zákazníkovi  vše,  co  od  něho  obdržela  na úhradu ceny zájezdu podle
   zrušené  cestovní smlouvy, aniž by byl zákazník povinen platit cestovní
   kanceláři odstupné. Právo zákazníka na náhradu škody tím není dotčeno.

   § 852i

   (1)   Cestovní   kancelář  odpovídá  zákazníkovi  za  porušení  závazků
   vyplývajících  z  uzavřené  cestovní smlouvy bez ohledu na to, zda tyto
   závazky  mají  být  splněny  cestovní  kanceláří nebo jinými dodavateli
   služeb cestovního ruchu poskytovaných v rámci zájezdu.

   (2)  Nesplní-li cestovní kancelář své povinnosti vyplývající z cestovní
   smlouvy  nebo  tohoto  zákona  řádně a včas, musí zákazník uplatnit své
   právo u cestovní kanceláře bez zbytečného odkladu, nejpozději však do 3
   měsíců  od skončení zájezdu, nebo v případě, že se zájezd neuskutečnil,
   ode dne, kdy měl být zájezd ukončen podle cestovní smlouvy, jinak právo
   zaniká.

   (3)  Je-li  uzavření  cestovní  smlouvy  zprostředkováno jinou cestovní
   kanceláří  nebo  cestovní  agenturou,^11)  je  lhůta  podle  odstavce 2
   zachována,  i  pokud tak zákazník učinil řádně a včas u zprostředkující
   cestovní kanceláře nebo cestovní agentury.

   § 852j

   (1)   Cestovní  kancelář  se  může  odpovědnosti  za  škodu  způsobenou
   odstoupením  od  cestovní  smlouvy  podle  §  852g odst. 2 zprostit jen
   tehdy, prokáže-li, že ke zrušení zájezdu došlo

   a) v souladu s § 852b odst. 3 písm. e), nebo

   b)  v důsledku neodvratitelné události, které nemohla cestovní kancelář
   zabránit ani při vynaložení veškerého úsilí, které lze požadovat.

   (2)   Cestovní  kancelář  se  může  odpovědnosti  za  škodu  způsobenou
   porušením  právní  povinnosti  zprostit  jen tehdy, prokáže-li, že tuto
   škodu  nezavinila  ona  ani  jiní  dodavatelé  služeb  cestovního ruchu
   poskytovaných v rámci zájezdu a škoda byla způsobena

   a) zákazníkem,

   b)  třetí osobou, která není spojena s poskytováním zájezdu, pokud tuto
   skutečnost nebylo možné předpokládat nebo byla nevyhnutelná, nebo

   c)  neodvratitelnou  událostí,  které  nemohlo  být  zabráněno  ani při
   vynaložení veškerého úsilí, které lze požadovat.

   (3)  V  případech,  kdy  vyhlášená mezinárodní smlouva, kterou je Česká
   republika  vázána,  umožňuje  omezení  výše  náhrady  škody  vzniklé  z
   porušení  závazku  z  cestovní  smlouvy  a  toto  omezení  je uvedeno v
   cestovní  smlouvě v souladu s touto mezinárodní smlouvou, není cestovní
   kancelář   povinna   nahradit   škodu,  za  kterou  odpovídá,  ve  výši
   přesahující omezení uvedené v cestovní smlouvě.

   § 852k

   (1) V případech podle § 852j odst. 2 písm. b) a c) je cestovní kancelář
   povinna poskytnout zákazníkovi v nesnázích rychlou pomoc.

   (2)   Jestliže   po   zahájení  zájezdu  cestovní  kancelář  neposkytne
   zákazníkovi služby cestovního ruchu nebo jejich podstatnou část řádně a
   včas  nebo  zjistí,  že  mu všechny služby cestovního ruchu nebo jejich
   podstatnou  část nebude moci řádně a včas poskytnout, třebaže se k tomu
   cestovní  smlouvou  zavázala,  je  povinna  bez  zbytečného  odkladu  a
   bezplatně provést taková opatření, aby mohl zájezd pokračovat.

   (3)  Pokud nelze pokračování zájezdu zajistit jinak než prostřednictvím
   služeb  cestovního  ruchu nižší kvality než uvedené v cestovní smlouvě,
   je cestovní kancelář povinna vrátit zákazníkovi rozdíl v ceně.

   (4)  Jestliže  opatření  podle odstavce 2 nelze učinit nebo je zákazník
   nepřijme,   musí   cestovní  kancelář  bez  zbytečného  odkladu  vrátit
   zákazníkovi rozdíl v ceně. V případě, že součástí zájezdu je i doprava,
   je  cestovní  kancelář  povinna  poskytnout zákazníkovi dopravu zpět na
   místo  odjezdu  nebo  na jiné místo návratu, s nímž zákazník souhlasil,
   včetně  nezbytného  náhradního ubytování a stravování. Pokud je doprava
   uskutečněna   jiným   dopravním   prostředkem,   než  kterým  měla  být
   uskutečněna podle cestovní smlouvy, je cestovní kancelář v případě, že

   a)  doprava  je  uskutečněna  za nižší náklady, povinna vrátit rozdíl v
   ceně, nebo

   b)  doprava  je  uskutečněna  za  vyšší  náklady, povinna rozdíl v ceně
   uhradit z vlastních prostředků.

   ČÁST DEVÁTÁ

   Závěrečná, přechodná a zrušovací ustanovení

   HLAVA PRVNÍ

   Obecná ustanovení

   § 853

   Občanskoprávní  vztahy,  pokud  nejsou  zvláště upraveny ani tímto, ani
   jiným  zákonem,  se  řídí  ustanoveními  tohoto  zákona, která upravují
   vztahy obsahem i účelem jim nejbližší.

   HLAVA DRUHÁ

   Přechodná  a  zrušovací  ustanovení  k úpravám účinným od 1. dubna 1964
   (zákon č. 40/1964 Sb.)

   § 854

   Pokud  dále  není  uvedeno  jinak, řídí se ustanoveními tohoto zákona i
   právní  vztahy  vzniklé  před  1.  dubnem  1964;  vznik těchto právních
   vztahů,  jakož  i  nároky  z  nich  vzniklé před 1. dubnem 1964 se však
   posuzují podle dosavadních předpisů.

   § 855

   (1)  Občané,  kteří  byli  podle  dosavadních  předpisů  zcela  zbaveni
   svéprávnosti,  se  po  31.  březnu 1964 považují za osoby zbavené podle
   tohoto zákona způsobilosti k právním úkonům.

   (2)  Občané,  kteří  byli  podle  dosavadních předpisů částečně zbaveni
   svéprávnosti,  jsou  i  napříště  způsobilí  k právním úkonům v rozsahu
   stanoveném dosavadními předpisy, pokud soud nerozhodne o rozsahu jejich
   způsobilosti podle ustanovení § 10 odst. 2.

   § 856

   (1)  Majetková  společenství  mezi  manžely  vzniklá  podle  dřívějších
   předpisů  zanikají  dnem  1. dubna 1964. Tímto dnem vznikne bezpodílové
   spoluvlastnictví  manželů  ke  všemu,  co podle tohoto zákona do jejich
   bezpodílového spoluvlastnictví patří.

   (2)  Byly-li  v  zaniklém  majetkovém  společenství  věci,  jež  nejsou
   předmětem  osobního vlastnictví, vztahují se na ně přiměřeně ustanovení
   o bezpodílovém spoluvlastnictví manželů.

   (3)  Pokud  zákon č. 140/1961 Sb. (trestní zákon) stanoví, že výrokem o
   propadnutí majetku zaniká zákonné společenství majetkové, rozumí se tím
   od 1. dubna 1964 zánik bezpodílového spoluvlastnictví manželů.

   § 857

   Nabyl-li  před 1. dubnem 1964 právo užívat byt jeden z manželů, vznikne
   tímto  dnem  právo  společného  užívání bytu oběma manželům. Toto právo
   však nevznikne, jestliže manželé spolu trvale nežijí.

   § 858

   (1)  Byly-li  smlouvy  o  pojištění osob uzavřeny před účinností tohoto
   zákona  ve  prospěch  majitele nebo doručitele pojistky, má od 1. dubna
   1964  právo  na  plnění  pojištěný  (§  355  odst. 1 ve znění zákona č.
   40/1964  Sb.); je-li pojistnou událostí smrt pojištěného, vznikne právo
   na plnění osobám uvedeným v § 372 ve znění zákona č. 40/1964 Sb.

   (2)  Pokud  se  ustanovení  §  61  zákona  č.  47/1956  Sb., o civilním
   letectví,   dovolává   pro   pojištění   proti  následkům  odpovědnosti
   ustanovení  §  58  až  60  téhož zákona, rozumí se tím od 1. dubna 1964
   ustanovení § 427 až 431 ve znění zákona č. 40/1964 Sb.

   § 859

   (1) Při dědění se užije práva platného v den smrti zůstavitele; byla-li
   však  závěť zřízena před 1. dubna 1964, posuzuje se její platnost podle
   dosavadních předpisů.

   (2)  Dnem  1.  dubna  1964  zanikají  všechna  omezení  vyplývající  ze
   svěřeneckého náhradnictví.

   (3)  Pokud  zákon  nestanoví jinak, dědí pozůstalý manžel, který žil se
   zůstavitelem  v  době  jeho  smrti  ve společné domácnosti, vedle svého
   podílu  nedoplatky  zůstavitelovy  odměny  za  práci  a  opětujících se
   důchodů až do výše jednoměsíčního příjmu.

   § 860

   Podle  dosavadních  předpisů  se až do svého zakončení posuzují lhůty a
   promlčecí doby, které počaly běžet před 1. dubnem 1964.

   § 861

   Jde-li  o  právo  na  náhradu  škody  způsobené úmyslně nebo o právo na
   vrácení  neoprávněného  majetkového  prospěchu získaného úmyslně, platí
   desetiletá  promlčecí  doba  počítaná  ode  dne, kdy počala běžet lhůta
   původní;  tohoto  ustanovení nelze použít, jde-li o právo, které se již
   před 1. dubnem 1964 promlčelo podle dosavadních předpisů.

   § 862

   Práva  a povinnosti ze zástavních práv vzniklých před 1. dubnem 1964 se
   řídí  ustanovením  §  495  ve  znění zákona č.40/1964 Sb., pokud nejsou
   upraveny zvláštními předpisy. To platí i o zástavních právech vzniklých
   ze smlouvy.

   § 863

   Majetkové  vypořádání  společností  zrušených ustanovením § 563 odst. 2
   zákona  č.  141/1950  Sb.  (občanského  zákoníku)  se  řídí nadále těmi
   předpisy, kterými se řídilo dosud.

   § 864

   Zrušují se:

   1. občanský zákoník č. 141/1950 Sb. s výjimkou ustanovení § 12 odst. 2,
   pokud upravuje uzavírání pracovních smluv, a § 22 a 352;

   2. zákon č. 126/1946 Sb., o úpravě zemědělských pachtovních poměrů;

   3.  zákon  č.  139/1947  Sb.,  o rozdělení pozůstalostí se zemědělskými
   podniky a o zamezení drobení zemědělské půdy;

   4.  zákon  č.  45/1948 Sb., kterým se mění a doplňuje zákon č. 139/1947
   Sb.,  o  rozdělení  pozůstalosti  se  zemědělskými podniky a o zamezení
   drobení zemědělské půdy;

   5.  zákon  č.  207/1948  Sb., o ochraně pachtýřů zemědělských podniků a
   pachtýřů zemědělských pozemků;

   6. zákon č. 189/1950 Sb., o pojistné smlouvě;

   7.  zákon  č. 63/1951 Sb., o odpovědnosti za škody způsobené dopravními
   prostředky;

   8.   zákon  č.  65/1951  Sb.,  o  převodech  nemovitostí  a  pronájmech
   zemědělské a lesní půdy;

   9.  ustanovení  § 18 odst. 2 a § 20 zákona č. 84/1952 Sb., o organizaci
   peněžnictví;

   10.ustanovení § 95 a 96 zákona č. 115/1953 Sb., o právu autorském;

   11.ustanovení  §  55  odst. 2 písm. a), 58, 59 odst. 1 a § 60 zákona č.
   47/1956 Sb., o civilním letectví;

   12.ustanovení  § 50 odst. 6 zákona č. 41/1957 Sb., o využití nerostného
   bohatství (horního zákona);

   13.ustanovení  §  32  zákona č. 150/1961 Sb., o náhradách při úrazech a
   nemocech z povolání;

   14.vládní nařízení č. 366/1940 Sb., o plovárnách a koupalištích;

   15.vládní  nařízení  č. 183/1947 Sb., jímž se určují zemědělské výrobní
   oblasti;

   16.vládní  nařízení  č.  53/1955  Sb., kterým se doplňuje a mění vládní
   nařízení č. 183/1947 Sb., jímž se určují zemědělské výrobní oblasti;

   17.nařízení ministra spravedlnosti č. 157/1950 Sb., kterým se provádějí
   některá  ustanovení  občanského  zákoníku,  ve  znění nařízení ministra
   spravedlnosti č. 37/1955 Sb.;

   18.nařízení  ministra  spravedlnosti  č.  179/1950  Sb.,  o  důležitých
   důvodech  k  výpovědi  chráněných  nájmů  nebo  k  jejich  zrušení  bez
   výpovědi;

   19.vládní vyhláška č. 113/1956 Ú.l., o vybírání nedoplatků nájemného, s
   výjimkou ustanovení § 5 až 7;

   20.vládní  vyhláška  č.  211/1957  Ú.l.,  o  provádění drobných oprav v
   bytech;

   21.příloha  vyhlášky  ministerstva  financí č. 157/1954 Ú.l., kterou se
   vydávají pojistné podmínky pro rodinné důchodové pojištění;

   22.přílohy  1  až  11 vyhlášky ministerstva financí č. 237/1955 Ú.l., o
   pojistných podmínkách pro pojištění majetku a osob sjednávaná se Státní
   pojišťovnou;

   23.vyhláška ministra financí č. 206/1957 Ú.l., o vkladních knížkách;

   24.vyhláška   ministerstva   financí  č.  33/1958  Ú.l.,  o  pojistných
   podmínkách   pro   pojištění   majetku  a  osob  sjednávaná  se  Státní
   pojišťovnou;

   25.ustanovení  čl.  22 až 25 vyhlášky ministerstva vnitřního obchodu č.
   125/1959 Ú.l., o základních předpisech pro práci prodejen.

   HLAVA TŘETÍ

   Přechodná  ustanovení  k  úpravám  účinným  od  1. dubna 1983 (zákon č.
   131/1982 Sb.)

   § 865

   (1)  Pokud  není  uvedeno  jinak,  řídí se ustanoveními tohoto zákona i
   právní vztahy vzniklé v době od 1. dubna 1964 do 1. dubna 1983.

   (2)   Na   právní  vztahy  z  bezpodílového  spoluvlastnictví  manželů,
   zaniklého v době od 1. dubna 1964 do 1. dubna 1983, užije se ustanovení
   §  149  odst.  4,  pokud  k  vypořádání  bezpodílového spoluvlastnictví
   nedošlo dohodou uzavřenou do tří let od 1. dubna 1983, nebo rozhodnutím
   soudu na návrh podaný do tří let od 1. dubna 1983.

   (3)  Do doby uvedené v ustanovení § 135a ve znění zákona č.131/1982 Sb.
   se započítá i doba, po kterou občan nebo jeho právní předchůdce měl věc
   nepřetržitě  v  držbě  (§135a odst. 1) nebo nepřetržitě vykonával právo
   odpovídající věcnému břemenu (§ 135a odst. 2) před 1. dubnem 1983; tato
   doba však neskončí dříve než uplynutím jednoho roku od tohoto dne.

   (4)  Jde-li  o  právo  dovolat  se  neplatnosti právního úkonu z důvodu
   uvedeného  v  ustanovení § 40a ve znění zákona č. 131/1982 Sb., k němuž
   došlo  před  1.  dubnem  1983,  neskončí  se  promlčecí doba dříve, než
   uplynutím tří let od tohoto dne.

   (5)  Jde-li o právo na náhradu škody nebo o právo na vydání neoprávněně
   získaného majetkového prospěchu, platí dvouletá promlčecí doba počítaná
   ode  dne,  kdy  počala  běžet  lhůta  původní;  tohoto ustanovení nelze
   použít,   jde-li  o  právo,  k  němuž  promlčecí  doba  uplynula  podle
   dosavadních předpisů.

   (6)  Na  práva  a  povinnosti z věcných břemen vzniklých před 1. dubnem
   1964  vztahují  se  obdobně  ustanovení § 135b a § 135c odst. 3 až 7 ve
   znění zákona č. 131/1982 Sb.

   § 866

   Zvýšení  základní  částky,  která nesmí být sražena povinnému z měsíční
   mzdy  při  výkonu  rozhodnutí  a  stanovení hranice, nad kterou je mzda
   postižitelná  srážkami  bez  omezení,  k  nimž dojde počínaje 1. dubnem
   1983,  nedotýká  se  dohod  o srážkách ze mzdy a jiných příjmů (§ 57 ve
   znění zákona č. 40/1964 Sb.) uzavřených před tímto dnem.

   HLAVA ČTVRTÁ

   Přechodná  ustanovení  k  úpravám  účinným  od  1. ledna 1989 (zákon č.
   188/1988 Sb.)

   § 867

   Nárok  na  náhradu  za  ztrátu  na důchodu, který vznikl před 1. lednem
   1989, se posuzuje podle dosavadních předpisů.

   HLAVA PÁTÁ

   Přechodná  ustanovení  k  úpravám  účinným  od  1. ledna 1992 (zákon č.
   509/1991 Sb.)

   § 868

   Pokud  dále  není  uvedeno  jinak, řídí se ustanoveními tohoto zákona i
   právní  vztahy  vzniklé  před  1.  lednem  1992;  vznik těchto právních
   vztahů,  jakož  i  nároky  z  nich  vzniklé před 1. lednem 1992 se však
   posuzují podle dosavadních předpisů.

   § 869

   Odporovat  lze  právním  úkonům  učiněným v době tří let před účinností
   tohoto zákona, pokud důvod odporovatelnosti trval i po účinnosti tohoto
   zákona;  toto právo je však třeba uplatnit do jednoho roku po účinnosti
   tohoto zákona, jinak zanikne.

   § 870

   Podle  dosavadních  předpisů  se až do svého zakončení posuzují lhůty a
   promlčecí doby, které počaly běžet před účinností tohoto zákona.

   § 871

   (1)  Právo  osobního  užívání  bytu  a  právo  užívání  jiných obytných
   místností  a místností nesloužících k bydlení vzniklé podle dosavadních
   předpisů,  které  trvá  ke  dni nabytí účinnosti tohoto zákona, se mění
   dnem účinnosti tohoto zákona na nájem. Společné užívání bytu a společné
   užívání bytu manžely se mění na společný nájem.

   (2)  Právo  užívání  části bytu se mění na podnájem s tím, že jej nelze
   vypovědět po dobu jednoho roku od účinnosti tohoto zákona.

   (3)  Obdobně  to  platí  u osobního užívání jiných obytných místností a
   místností nesloužících k bydlení.

   (4)  Osobní  užívání  bytů  sloužících  k trvalému ubytování pracovníků
   organizace  se  mění  na nájem služebního bytu, pokud tyto byty splňují
   kritéria  stanovená  zákonem  pro  služební  byty;  pokud tyto podmínky
   nejsou splněny, mění se takové osobní užívání na nájem.

   § 872

   (1) Právo osobního užívání pozemku, vzniklé podle dosavadních předpisů,
   které  trvá  ke  dni  nabytí  účinnosti  tohoto  zákona,  mění  se dnem
   účinnosti  tohoto  zákona  na vlastnictví fyzické osoby. Ustanovení § 8
   odst.  1  zákona č. 229/1991 Sb., o úpravě vlastnických vztahů k půdě a
   jinému zemědělskému majetku, tím není dotčeno.

   (2)  Vzniklo-li  právo  osobního užívání stejného nezastavěného pozemku
   více  občanům  společně  (společným uživatelům), stávají se s účinností
   tohoto zákona podílovými spoluvlastníky se stejnými podíly.

   (3) Vzniklo-li právo osobního užívání stejného zastavěného pozemku více
   občanům společně (společným uživatelům zastavěného pozemku), stávají se
   s  účinností  tohoto zákona podílovými spoluvlastníky s podíly, jejichž
   velikost  je  stejná  jako  velikost jejich spoluvlastnických podílů ke
   stavbě  postavené  na  pozemku  ve společném osobním užívání. V případě
   pochybnosti    určí    velikost    spoluvlastnických    podílů   dohoda
   spoluvlastníků, a nedojde-li k ní, soud na návrh některého z nich.

   (4)  Vzniklo-li právo osobního užívání k zastavěnému nebo nezastavěnému
   pozemku manželům, stávají se dnem účinnosti tohoto zákona bezpodílovými
   spoluvlastníky pozemku, pokud jejich bezpodílové spoluvlastnictví trvá;
   zaniklo-li, stávají se podílovými spoluvlastníky rovným dílem.

   (5) Vzniklo-li přede dnem účinnosti tohoto zákona občanovi právo, aby s
   ním  byla uzavřena dohoda o osobním užívání pozemku, avšak do účinnosti
   tohoto  zákona  již  nedošlo  k  dohodě,  popřípadě  k  její registraci
   pravomocným rozhodnutím státního notářství, vzniká oprávněnému právo na
   uzavření  kupní  smlouvy  k  pozemku,  jehož  se  týkalo  rozhodnutí  o
   přidělení pozemku do osobního užívání. Neuplatní-li oprávněný své právo
   do jednoho roku od účinnosti tohoto zákona, právo zanikne. Nedojde-li k
   uzavření  kupní  smlouvy,  není  dotčeno  právo  na vydání bezdůvodného
   obohacení (§ 451 a násl.).

   (6) Jde-li o vydržení vlastnického práva k pozemku podle tohoto zákona,
   kde  na  základě  dosavadních  předpisů  bylo  možné nabýt jen právo na
   uzavření  dohody  o  osobním  užívání  pozemků, může si oprávněná osoba
   započítat   dobu,   po   kterou  její  právní  předchůdce  měl  pozemek
   nepřetržitě v držbě i před účinností tohoto zákona.

   (7)  Vzniklo-li  občanovi  (občanům)  za podmínek uvedených v zákoně č.
   52/1966  Sb., o osobním vlastnictví k bytům, ve znění zákona č. 30/1978
   Sb.,  osobní  vlastnictví  k bytu, mění se dnem účinnosti tohoto zákona
   osobní  vlastnictví  na  vlastnictví  fyzické  osoby  (fyzických osob);
   rovněž  právo společného osobního užívání pozemku, na němž stojí obytný
   dům  s  bytem  (byty)  ve  vlastnictví  občana  (občanů),  se mění dnem
   účinnosti tohoto zákona na podílové spoluvlastnictví fyzických osob.

   (8)  Za  podmínek  stanovených  v  zákoně  č.  52/1966  Sb.,  o osobním
   vlastnictví k bytům, ve znění zákona č. 30/1978 Sb., mohou od účinnosti
   tohoto  zákona  nabývat  byty  a  nebytové  prostory  do  vlastnictví i
   právnické osoby.

   § 873

   Při  dědění  se  použije  právo platné v den smrti zůstavitele. Byla-li
   však  závěť  pořízena  před  účinností  tohoto zákona, posuzuje se její
   platnost podle dosavadních předpisů. To platí i o platnosti vydědění.

   § 874

   Práva  a  povinnosti  z  omezení  převodu nemovitosti, jež vzniklo před
   účinností tohoto zákona, se řídí dosavadními předpisy.

   § 875

   (1)  Zájmová sdružení, jež vznikla podle § 360b hospodářského zákoníku,
   zájmové  organizace,  jež  vznikly podle § 42 zákona č. 162/1990 Sb., o
   zemědělském  družstevnictví,  a  zájmové  organizace a společné zájmové
   organizace,  jež  vznikly  podle  §  35  a 36 zákona č. 176/1990 Sb., o
   bytovém,  spotřebním,  výrobním  a jiném družstevnictví, se považují za
   sdružení  podle  §  20f  tohoto  zákona.  Tato sdružení jsou povinna se
   registrovat  podle  §  20i  do  šesti  měsíců  ode dne účinnosti tohoto
   zákona.

   (2)  Dosavadní  nadace  se považují za nadace podle § 20b až 20e tohoto
   zákona.

   § 876

   (1)  Vztahy  trvalého  užívání  podle  §  70  zákona  č.  109/1964 Sb.,
   hospodářský  zákoník, se posuzují podle dosavadních předpisů až do doby
   vydání zvláštního zákona.

   (2)  Hospodářské  smlouvy  o dočasném užívání majetku za úplatu podle §
   348  hospodářského  zákoníku  se  mění  od  účinnosti  tohoto zákona na
   nájemní  smlouvy.  Je-li  užívání  majetku  podle  §  348 hospodářského
   zákoníku  sjednáno  bezúplatně, mění se ode dne účinnosti tohoto zákona
   na smlouvu o výpůjčce.

   § 877

   (1)  Ceny,  úplaty  a jiná peněžitá plnění, která jsou předmětem úpravy
   podle  tohoto zákona a na něž se vztahuje obecně závazný právní předpis
   o cenách, se považují za ceny podle tohoto předpisu.

   (2)  Pokud  se  v  tomto  zákoně  používá  pojmu "obecně závazný právní
   předpis o cenách", rozumí se tím zákon č. 526/1990 Sb., o cenách.

   § 878

   Zrušují se:

   1. Ustanovení § 22 zákona č. 141/1950 Sb., (občanský zákoník);

   2. Zákon č. 41/1964 Sb., o hospodaření s byty;

   3.  Ustanovení § 4, 6, 9 odstavec 2 a § 10 odstavec 2 zákona č. 52/1966
   Sb., ve znění zákona č. 30/1978 Sb., o osobním vlastnictví bytů.

   HLAVA ŠESTÁ

   § 879

   (1) Vlastnické vztahy k nemovitostem vyskytujícím se jen na území České
   republiky  nebo  Slovenské  republiky  (zejména  např.  tzv.  osadnické
   vztahy,  urbariáty a komposesoráty) upraví zákon národní rady příslušné
   republiky.

   (2) Zákony národních rad stanoví, kdo a jakým způsobem zajišťuje bytové
   náhrady (náhradní byty a náhradní ubytování).

   § 879a

   Podrobnější  předpisy  k provedení občanského zákoníku vydají příslušná
   ministerstva  a  ostatní  ústřední  orgány  státní  správy. Vláda České
   republiky  může  vydat  podrobnější  předpisy  k  provedení  občanského
   zákoníku.

   HLAVA SEDMÁ

   PŘECHODNÁ  USTANOVENÍ  K  ÚPRAVÁM  ÚČINNÝM  OD  1. LEDNA 1995 (zákon č.
   267/1994 Sb.)

   § 879b

   (1)  Smlouvy  o  nájmu  bytů uzavřené platně i v jiné než písemné formě
   jsou platné i nadále.

   (2) Ustanovení § 712 odst. 2 čtvrté věty se vztahují na nájemní smlouvy
   uzavřené po účinnosti tohoto zákona.

   HLAVA OSMÁ

   Přechodná  ustanovení  k  úpravám účinným od 1. července 2000 (zákon č.
   103/2000 Sb.)

   § 879c

   (1)  Právo  trvalého užívání pozemku podle § 70 zákona č. 109/1964 Sb.,
   hospodářský  zákoník,  zastavěného  budovou nebo stavbou ve vlastnictví
   osoby,  v jejíž prospěch bylo právo trvalého užívání zřízeno, a pozemku
   na  něj  navazujícího,  jestliže takový pozemek souvisí s provozem této
   budovy  nebo  stavby, které trvá ke dni nabytí účinnosti tohoto zákona,
   se  mění  uplynutím  jednoho  roku  ode  dne účinnosti tohoto zákona na
   vlastnictví právnické osoby, v jejíž prospěch bylo toto právo zřízeno.

   (2)  Ustanovení odstavce 1 se vztahuje obdobně i na právo výpůjčky nebo
   nájmu,  kterými  bylo  nahrazeno  právo trvalého užívání pozemku, pokud
   bylo  zřízeno ve prospěch bytového družstva nebo ve prospěch toho, komu
   byl převeden byt nebo nebytový prostor do vlastnictví podle § 23 zákona
   o vlastnictví bytů.

   (3)  Bylo-li  právo trvalého užívání zřízeno k jednomu pozemku společně
   více  osobám,  stávají se podle odstavce 1 tyto osoby spoluvlastníky se
   stejnými podíly.

   (4)  Pokud  právnická  osoba, v jejíž prospěch bylo toto právo zřízeno,
   nepožádá stát o změnu tohoto práva na vlastnictví ve lhůtě jednoho roku
   ode dne účinnosti tohoto zákona, ke změně práva podle odstavce 1 nebo 2
   na  vlastnictví nedojde a právo trvalého užívání zaniká uplynutím lhůty
   jednoho roku ode dne účinnosti tohoto zákona.

   HLAVA DEVÁTÁ

   Přechodná  ustanovení  k  úpravám  účinným  od  1. ledna 2001 (zákon č.
   367/2000 Sb.)

   § 879d

   Osobou,  v  jejíž  prospěch bylo právo trvalého užívání zřízeno, se pro
   účely  §  879c  rozumí  i  bytové  družstvo nebo sdružení občanů, které
   vzniklo  anebo  se  považuje  za vzniklé podle zákona č. 83/1990 Sb., o
   sdružování  občanů,  ve  znění  pozdějších  předpisů, pokud na takovéto
   bytové družstvo, případně sdružení občanů přešlo právo trvalého užívání
   uvedené v § 879c odst. 1.

   § 879e

   Ustanovení  § 879c odst. 1 se vztahuje obdobně i na právo výpůjčky nebo
   nájmu  podle  § 879c odst. 2 zřízené nejpozději do 31. prosince 2000 ve
   prospěch   toho,  komu  byl  převeden  byt  nebo  nebytový  prostor  do
   vlastnictví  podle § 23 zákona o vlastnictví bytů. Změna takového práva
   výpůjčky nebo nájmu na vlastnictví nastává dnem 1. července 2001.

   Vybraná ustanovení novel

   Část pátá zákona č. 367/2000 Sb.

   PŘECHODNÁ USTANOVENÍ

   1.  Zástavní  práva,  jejichž  rozsah  byl  vymezen  přede  dnem nabytí
   účinnosti  tohoto  zákona,  zůstávají  zachována  se všemi účinky podle
   dosavadní  právní  úpravy  i  po  dni  nabytí  účinnosti tohoto zákona.
   Uspokojení ze zástavy se však řídí tímto zákonem.

   2.  K  zajištění  daňových  pohledávek,  ke kterým nebyl vymezen rozsah
   zákonného  zástavního práva podle dosavadní právní úpravy do dne nabytí
   účinnosti  tohoto  zákona,  lze  postupovat pouze podle ustanovení § 72
   zákona  č.  337/1992  Sb.,  o  správě  daní a poplatků, ve znění tohoto
   zákona.

   Čl.IV zákona č. 317/2001 Sb.

   Přechodná ustanovení

   1.  Ustanoveními  čl.  I  tohoto zákona se řídí i právní vztahy vzniklé
   přede  dnem  nabytí  účinnosti  tohoto  zákona;  vznik  těchto právních
   vztahů,  jakož  i  nároky  z  nich  vzniklé přede dnem nabytí účinnosti
   tohoto zákona se však posuzují podle dosavadních právních předpisů.

   Čl.III zákona č. 136/2002 Sb.

   Přechodná ustanovení

   1. Promlčení práva na náhradu škody v případech uvedených v části první
   čl.  I  bodu  4 a v části druhé čl. II, která vznikla přede dnem nabytí
   účinnosti tohoto zákona, se řídí dosavadními právními předpisy.

   2.  Práva  z  odpovědnosti  za  vady  věci při prodeji v obchodě, u níž
   záruční doba počala běžet přede dnem nabytí účinnosti tohoto zákona, se
   řídí dosavadními právními předpisy.

   3.  Práva  z odpovědnosti za vady u věcí použitých při jejich prodeji v
   obchodě  se  řídí  dosavadními právními předpisy, pokud k převzetí věci
   kupujícím došlo přede dnem nabytí účinnosti tohoto zákona.

   4.  Pro  spotřební  zboží, které bylo vyrobeno do data účinnosti tohoto
   zákona, se při prodeji v obchodě mohou použít ustanovení o záruční době
   podle dosavadních právních předpisů, nejdéle však do 31. prosince 2003.
   Tato  skutečnost  musí  být  výslovně uvedena na záručním listu nebo na
   dokladu o zakoupení věci a kupující na to musí být upozorněn.

   Čl.VI zákona č. 554/2004 Sb.

   ČÁST ŠESTÁ

   Přechodná ustanovení

   1.  Ustanoveními  tohoto  zákona  se řídí i právní vztahy vzniklé přede
   dnem  nabytí  jeho  účinnosti;  vznik  těchto  právních vztahů, jakož i
   nároky z nich vzniklé přede dnem nabytí účinnosti tohoto zákona se však
   posuzují podle dosavadních právních předpisů.

   Čl.VIII zákona 56/2006 Sb.

   Přechodné ustanovení

   Smlouvy  o  službách  bankovních,  platebních,  úvěrových a pojistných,
   smlouvy  týkající  se  penzijního  připojištění,  smlouvy  týkající  se
   poskytování investičních služeb a smlouvy týkající se obchodů na trhu s
   investičními  nástroji,  při  jejichž  uzavření byly použity prostředky
   komunikace  na  dálku a které byly uzavřeny přede dnem nabytí účinnosti
   tohoto zákona, se řídí dosavadními právními předpisy.

   § 6 zákona č. 107/2006 Sb.

   Přechodná ustanovení k části druhé

   (1)  Ustanovení  §  706  odst. 2 věta třetí se u nájemních smluv, které
   byly  uzavřeny před účinností tohoto zákona, nevztahuje na osoby, které
   nájemce přijal do společné domácnosti před účinností tohoto zákona.

   (2) Výpovědi nájmu bytu podané před účinností tohoto zákona podle § 711
   se řídí dosavadními právními předpisy.

   (3)  Ustanovení  §  719  odst.  1  věta třetí se vztahuje na podnájemní
   smlouvy uzavřené po účinnosti tohoto zákona.

   § 7 zákona č. 107/2006 Sb.

   ČÁST TŘETÍ

   PŘECHODNÉ USTANOVENÍ

   Pokud  tento  zákon nestanoví jinak, řídí se jeho ustanoveními i právní
   vztahy  vzniklé přede dnem nabytí jeho účinnosti. Vznik těchto právních
   vztahů  a  nároky  z  nich  vzniklé  přede dnem nabytí účinnosti tohoto
   zákona se však posuzují podle dosavadních právních předpisů.

   Čl.XLIV zákona č. 264/2006 Sb.

   Přechodné ustanovení

   Srážky  se  mzdy  na základě dohod o srážkách ze mzdy a z jiných příjmů
   uzavřené  přede  dnem nabytí účinnosti tohoto zákona se provádějí podle
   dosavadních  právních  předpisů;  pohledávky  zajištěné těmito dohodami
   nelze ode dne nabytí účinnosti tohoto zákona zvyšovat, jestliže je není
   možné podle něj zajistit dohodou o srážkách ze mzdy a z jiných příjmů.

   Čl. II zákona č. 132/2011 Sb.

   Přechodná ustanovení

   1.  Ustanoveními  občanského  zákoníku, ve znění účinném ode dne nabytí
   účinnosti  tohoto  zákona,  se  řídí  i  právní  vztahy  vzniklé  podle
   občanského  zákoníku  a  zákona  č.  102/1992  Sb.,  kterým se upravují
   některé  otázky související s vydáním zákona č. 509/1991 Sb., kterým se
   mění, doplňuje a upravuje občanský zákoník, přede dnem nabytí účinnosti
   tohoto  zákona.  Vznik  těchto  právních vztahů a nároky z nich vzniklé
   přede  dnem  nabytí  účinnosti  tohoto  zákona  se  však posuzují podle
   dosavadních právních předpisů.

   2. Jestliže služební byt podle občanského zákoníku, ve znění účinném do
   dne  nabytí  účinnosti tohoto zákona a zákona č. 102/1992 Sb., ve znění
   účinném  do  dne  nabytí  účinnosti tohoto zákona, užívá nájemce, který
   přestal  vykonávat  práci  pro  pronajímatele,  může pronajímatel nájem
   vypovědět  způsobem  uvedeným v § 711a. Pokud nájemce přestal vykonávat
   práci  pro  pronajímatele  bez  vážných  důvodů,  stačí  při  vyklizení
   poskytnout  přístřeší.  V  ostatních  případech  má  nájemce  právo  na
   přiměřenou  bytovou  náhradu. Povinnost zajištění bytové náhrady zaniká
   po uplynutí 2 let ode dne účinnosti tohoto zákona.

   3. Jestliže služební byt podle občanského zákoníku, ve znění účinném do
   dne  nabytí  účinnosti tohoto zákona a zákona č. 102/1992 Sb., ve znění
   účinném  do  dne nabytí účinnosti tohoto zákona, užívá po smrti nájemce
   osoba  blízká,  má  právo v bytě bydlet. Vyzve-li ji však pronajímatel,
   aby byt vyklidila, je povinna tak učinit do tří měsíců ode dne doručení
   této  výzvy.  V  případě  smrti  nájemce,  k  níž došlo v souvislosti s
   výkonem práce pro pronajímatele, není tato osoba povinna se vystěhovat,
   dokud  jí  není zajištěna přiměřená bytová náhrada. Povinnost zajištění
   bytové  náhrady  zaniká  po  uplynutí  2  let  ode dne účinnosti tohoto
   zákona.

   4.  Pokud  pronajímatel  vyzve nájemce do dvou měsíců ode dne účinnosti
   tohoto  zákona,  aby  mu  oznámil údaje, které se týkají osob v bytě, u
   nichž  lze  mít  za  to,  že v bytě setrvají déle než 2 měsíce, zejména
   jejich  jména,  příjmení, data narození a dále uzavření manželství nebo
   přechod  nájmu  bytu,  je  nájemce  povinen  tak učinit nejpozději do 4
   měsíců ode dne účinnosti tohoto zákona.

   5.  U bytů v hlavním městě Praze, v obcích Středočeského kraje s počtem
   obyvatel  k  1. lednu 2009 vyšším než 9 999 a městech České Budějovice,
   Plzeň, Karlovy Vary, Liberec, Hradec Králové, Pardubice, Jihlava, Brno,
   Olomouc a Zlín se ustanovení § 696 odst. 2 až 4 občanského zákoníku, ve
   znění  účinném  ode  dne  nabytí účinnosti tohoto zákona, použije od 1.
   ledna 2013.

   Zákon č. 122/1975 Sb., o zemědělském družstevnictví.

   Zákon  č.  123/1975 Sb., o užívání půdy a jiného zemědělského majetku k
   zajištění výroby.

   Zákon č. 61/1977 Sb., o lesích.

   1) Např. § 261 odst. 2 obchodního zákoníku.

   1a)  Zákon  č.  115/2006  Sb.,  o  registrovaném  partnerství a o změně
   některých souvisejících zákonů.

   2)  Zákon  č.  129/2000  Sb.,  o  krajích  (krajské  zřízení), ve znění
   pozdějších předpisů.

   2a) Zákon č. 111/2009 Sb., o základních registrech.

   2b)  Směrnice  Rady  85/577/EHS  ze  dne  20.  prosince  1985 o ochraně
   spotřebitele v případě smluv uzavřených mimo obchodní prostory.

   Směrnice Rady 93/13/EHS ze dne 5. dubna 1993 o nepřiměřených podmínkách
   ve spotřebitelských smlouvách.

   Směrnice  Evropského parlamentu a Rady 97/7/ES ze dne 20. května 1997 o
   ochraně spotřebitele v případě smluv uzavřených na dálku.

   Směrnice  Evropského parlamentu a Rady 2000/31/ES ze dne 8. června 2000
   o  některých  právních aspektech služeb informační společnosti, zejména
   elektronického obchodu, na vnitřním trhu.

   Směrnice Evropského parlamentu a Rady 2002/65/ES ze dne 23. září 2002 o
   uvádění  finančních  služeb  pro spotřebitele na trh na dálku a o změně
   směrnice Rady 90/619/EHS a směrnic 97/7/ES a 98/27/ES.

   Směrnice Evropského parlamentu a Rady 2008/122/ES ze dne 14. ledna 2009
   o  ochraně  spotřebitele ve vztahu k některým aspektům smluv o dočasném
   užívání  ubytovacího  zařízení  (timeshare), o dlouhodobých rekreačních
   produktech, o dalším prodeji a o výměně.

   2c)  §  2,  §  3 písm. bb), § 23 a 66 zákona č. 37/2004 Sb., o pojistné
   smlouvě a o změně souvisejících zákonů (zákon o pojistné smlouvě).

   2d)  §  3  zákona  č. 256/2004 Sb., o podnikání na kapitálovém trhu, ve
   znění zákona č. 56/2006 Sb.

   2e)  Například  §  14  odst. 7, § 15 odst. 3, § 715a odst. 3 obchodního
   zákoníku.

   2e)  Například zákon č. 119/2002 Sb., o střelných zbraních a střelivu a
   o  změně zákona č. 156/2000 Sb., o ověřování střelných zbraní, střeliva
   a  pyrotechnických  předmětů  a  o  změně  zákona  č.  288/1995  Sb., o
   střelných  zbraních  a  střelivu (zákon o střelných zbraních), ve znění
   zákona   č.  13/1998  Sb.,  a  zákona  č.  368/1992  Sb.,  o  správních
   poplatcích,  ve  znění pozdějších předpisů, a zákona č. 455/1991 Sb., o
   živnostenském  podnikání  (živnostenský  zákon),  ve  znění  pozdějších
   předpisů, (zákon o zbraních), ve znění pozdějších předpisů.

   2e)  Zákon  ČNR č. 344/1992 Sb., o katastru nemovitostí České republiky
   (katastrální zákon), ve znění zákona č. 89/1996 Sb.

   2e)  §  2  písm.  c)  zákona  č.  480/2004  Sb.,  o  některých službách
   informační  společnosti  a  o změně některých zákonů (zákon o některých
   službách informační společnosti).

   2e) § 162a odst. 1 trestního zákona.

   2f)  Zákon  č.  265/1992  Sb., o zápisech vlastnických a jiných věcných
   práv k nemovitostem.

   3) Např. zákon č. 403/1990 Sb., o mimosoudních rehabilitacích, zákon č.
   229/1991 Sb., o zmírnění následků některých majetkových křivd, ve znění
   pozdějších předpisů, zákon č. 87/1991 Sb., o úpravě vlastnických vztahů
   k půdě a jinému zemědělskému majetku.

   3a) § 5 odst. 1 zákona č.513/1991 Sb., obchodní zákoník.

   3b) § 175a až 175z občanského soudního řádu.

   3c) § 175f odst. 4 občanského soudního řádu.

   3h) § 85 a násl. zákona č. 94/1963 Sb., o rodině.

   3i) § 147 až 150 zákoníku práce.

   § 276 až 302 občanského soudního řádu.

   4)  Směrnice  Evropského  parlamentu  a  Rady  1999/44/ES,  o  určitých
   aspektech prodeje spotřebního zboží a záruk na spotřební zboží.

   5)  § 1 zákona č. 53/1966 Sb., o ochraně zemědělského půdního fondu, ve
   znění zákona č. 75/1976 Sb.

   § 2 zákona č. 61/1977 Sb., o lesích.

   6) Zák. č. 116/1990 Sb., o nájmu a podnájmu nebytových prostor.

   7) § 11 odst. 3 zákona č. 158/1989 Sb., o bankách a spořitelnách.

   8)  §  1  odst.  1  a  2 zákona č. 159/1999 Sb., o některých podmínkách
   podnikání  v  oblasti cestovního ruchu a o změně zákona č. 40/1964 Sb.,
   občanský  zákoník,  ve  znění pozdějších předpisů, a zákona č. 455/1991
   Sb.,   o   živnostenském   podnikání  (živnostenský  zákon),  ve  znění
   pozdějších předpisů.

   9) § 6 zákona č. 159/1999 Sb.

   10) § 10 odst. 1 zákona č. 159/1999 Sb.

   11) § 3 zákona č. 159/1999 Sb.
